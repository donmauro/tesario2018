<?xml version="1.0" encoding="UTF-8"?>
<html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
    <title>Libro</title>
    <meta charset="utf-8"/>
    <link href="css/stylesheet.css" rel="stylesheet" type="text/css"/>
</head>
<body>
  <section>
    <h1 class="center">15</h1>
  <h2 class="center">Presentare l’Enciclica Sollicitudo rei socialis.</h2>
    <h5 class="center">Il tema è affrontato nel 3° Vol. nell’ambito del
      Magistero sociale alle pp. 411-475.</h5>
  <h4>0. Schema del trattato<a epub:type="noteref" href="#c15_n194" >
    194
    </a></h4>
  <p>
    Il trattato presenta analiticamente, anche se sinteticamente, i vari aspetti della Dottrina sociale della Chiesa delineandone l’identità, la genesi, le fonti, la natura, il fine ed i principi fondamentali, nonché i contenuti dei vari documenti magisteriali.
  </p>
  <p>
    <b>L’insegnamento sociale</b> della Chiesa è <b>parte integrante</b> del suo <b>ministero di evangelizzazione</b> (cf. 1), perché si sviluppa nell'incontro sempre nuovo tra il messaggio evangelico e la storia umana, cercando di incidere sulla società e sulle sue strutture, mediante le responsabilità ed i compiti che questo insegnamento suscita, in quanto la Chiesa è per l’uomo maestra di verità della fede.
  </p>
  <p>
    <b>L'identità della dottrina sociale</b> (cf. 2) è delineata ed evidenziata nei numerosi interventi del Magistero in risposta ai problemi di carattere sociale ed economico manifestatisi nella società, così da poter guidare gli uomini a diventare costruttori responsabili della società terrena. Tuttavia, la dottrina sociale non è una “terza via” tra il capitalismo ed il socialismo, ma costituisce una categoria a sé perché interpreta la realtà sociale e ne esamina la conformità o difformità con il Vangelo; essa, pertanto, non appartiene al campo della ideologia, ma della teologia e specialmente della teologia morale.
  </p>
  <p>
    <b>La genesi della dottrina sociale</b> (cf. 3) ha come fondamento la riflessione dei Padri della Chiesa, il contributo della Scolastica
    medievale, i documenti del Magistero che rispecchiano l'attenzione verso le nuove situazioni sociali.
  </p>



<p>
  La riflessione dei <b>Padri della Chiesa</b> (cf. 3.1), che non sono economisti ma teologi, propone ai cristiani di essere presenti nella
  società seguendo l'insegnamento di Gesù e praticando una “economia solidale”, per rendere questa più sensibile verso le esigenze di tutti gli uomini.
</p>
<p>
  La riflessione della <b>Scolastica medievale</b> (cf. 3.2) si incentra sul pensiero di S. Tommaso d'Aquino che pone le basi teologiche per un giudizio morale sulle realtà sociali.
</p>
<p>
  <b>L'insegnamento magisteriale</b> (cf. 3.3) ha inizio a seguito della rivoluzione industriale dei primi del 1900 e si caratterizza nel tempo per tre posizioni diversificate; la prima è contrassegnata dalla condanna dei sistemi liberale e marxista, la seconda contiene gli interventi positivi circa i problemi connessi ai fenomeni sociali, la terza si contraddistingue per l'attenzione particolare alle problematiche sociali più rilevanti.
</p>
<p>
  Il trattato esamina, di seguito, <b>le fonti</b> (cf. 4), <b>la natura</b> (cf. 5), <b>il fine della dottrina sociale</b> (cf. 6).
</p>
<p>
  <b>Le fonti</b> alle quali la <b>dottrina sociale</b> attinge sono al Rivelazione e la natura umana, dalle quali trae i principi universali e li applica a tutela della dignità dell’uomo nella sua individualità e socialità; <b>la natura della dottrina sociale</b> attiene alla teologia morale e si qualifica per l'attenzione alle problematiche e alla loro conformità o difformità con l’insegnamento evangelico; <b>il fine della dottrina sociale</b> è la promozione della persona umana nella sua identità integrale e nella sua relazionalità interpersonale e sociale.
</p>
<p>
  Vengono presentati, poi, <b>i principi fondamentali della dottrina sociale</b> (cf. 7), veri e propri cardini dell'insegnamento sociale cattolico, che sono stati formulati nel corso della sua evoluzione storica e che emergono dai vari documenti, formando così un corpus dottrinale unitario che interpreta le realtà sociali in modo organico.
</p>
<p>
  <b>Il primo principio</b> riguarda <b>la dignità della persona umana</b> (cf. 7.1) che va difesa dalle altre ideologie perché la dignità dell’uomo si radica nel suo essere in relazione con Dio, essa, quindi, non può essere violata da nessuno e da nessun progetto economico perché l'uomo è “immagine e somiglianza di Dio”.
</p>
<p>
  Le due ideologie con cui confligge questa visione della persona umana sono l'ideologia liberale e quella socialista: la prima si basa sul principio dell'uomo-proprietario, che si realizza nel dominio e nel possesso dei beni materiali, in una forma esasperata di individualismo che nega il rapporto dell’uomo con Dio; la seconda si basa, invece, sul principio dell’uomo-lavoratore, che non si realizza come individuo ma come “essere collettivo”, per cui il lavoro è caratterizzato dal “conflitto di classe” tra le varie classi sociali.
</p>
<p>
  <b>Il secondo principio</b> attiene al <b>bene comune</b> (cf. 7.2) delle persone che una società deve porsi come meta prioritaria da perseguire per essere al servizio dell'essere umano, in modo da fornirgli tutto ciò che gli occorre per soddisfare tanto i bisogni del suo corpo, quanto le esigenze del suo spirito. Questa visione di bene è, di conseguenza, in antitesi con quella proposta dal liberalismo e dal socialismo.

</p>
<p>
  <b>Il terzo principio</b> si sofferma sulla <b>sussidiarietà</b> o <b>funzione suppletiva</b> (cf. 7.3) che deve essere perseguita dalle istituzioni per garantire i diritti fondamentali delle persone nella vita sociale; in concreto, le istituzioni dovrebbero occuparsi solo delle questioni sociali più attinenti alle loro funzioni, delegando ad altri organismi minori il disbrigo di funzioni meno importanti. Ciò eviterebbe ogni forma di abuso e favorirebbe la responsabilizzazione dei cittadini.
</p>
<p>
  <b>Il quarto principio</b> fa riferimento alla <b>solidarietà</b> (cf. 7.4) che, se attuata, permette di superare le strutture di peccato che dominano i rapporti tra le persone ed i popoli. La virtù della solidarietà deve impregnare l'agire dei singoli e delle istituzioni per far sì che la crescente indigenza dei paesi in via di sviluppo venga supportata dai paesi ricchi; la disponibilità ad attuare il bene del prossimo, che in senso evangelico equivale ad essere disponibile a servirlo (=carità), fa della solidarietà una virtù sociale da incrementare.
</p>
<p>
  <b>Il quinto principio</b> fa riferimento alla <b>pace</b> (cf. 7.5), dono di Dio e progetto dell'uomo conforme al disegno divino, che si fonda sulla relazione primaria tra ogni essere umano e Dio stesso. Essa non è semplicemente assenza di guerra, ma si fonda su una corretta concezione della persona umana e richiede la edificazione di un ordine secondo giustizia e carità. Necessario, pertanto, l'impegno educativo e sociale per favorire una cultura della pace contro la violenza.
</p>

<p>
  Il trattato prosegue presentando <b>i compiti della dottrina sociale</b> (cf. 8) che essa deve perseguire in quanto assolve sia un compito di annuncio che di denuncia; in particolare il discernimento dei “segni dei tempi”, il dialogo con la società civile, l'impegno educativo.
</p>
<p>
  L'ultima parte, la più ampia, presenta in successione tutti <b>i documenti del Magistero</b> (cf. 9) che hanno formato la dottrina sociale cattolica. L'excursus inizia dall'enciclica Rerum novarum di Leone XIII, considerata la Magna Charta dell'insegnamento sociale, per giungere alla Laudato sì di Papa Francesco.
</p>

<h4>1. INTRODUZIONE</h4>
<p>
  La dottrina sociale costituisce un punto di riferimento fondamentale per una presenza reale ed evangelizzatrice della Chiesa, perché il
  Magistero sociale si è connotato sempre come strumento di autenticità e rinnovata evangelizzazione di fronte ad un mondo che si è modificato ed è tuttora in continuo mutamento.
</p>
<p>
  Difatti, “l’insegnamento sociale della Chiesa, con la sua dinamicità, accompagna gli uomini nella loro ricerca, perché si sviluppa attraverso una riflessione condotta a contatto delle situazioni mutevoli di questo mondo, sotto l'impulso del Vangelo come fonte di rinnovamento, allorché si accetta il suo messaggio nella sua totalità e nelle sue esigenze. Esso si sviluppa mediante la sensibilità propria della Chiesa di servizio e attenzione ai più poveri, ed attinge ad una ricca esperienza secolare che gli permette di assumere, nella continuità delle sue preoccupazioni permanenti, l’innovazione ardita e creatrice, richiesta dalla presente situazione del mondo” (Octogesima adveniens 42) <a href="#c15_n195" epub:type="noteref">195
    </a>
</p>
<p>
  Ciò perché, “le gioie e le speranze, le tristezze e le angosce degli uomini d'oggi, dei poveri soprattutto e di coloro che soffrono, sono pure le gioie e le speranze, le tristezze e le angosce dei discepoli di Cristo, e nulla vi è di genuinamente umano che non trovi eco nel loro cuore” (Gaudium et Spes 1)<a href="#c15_n196" epub:type="noteref" >196</a>. Ne segue che la dottrina sociale porta la fede a misurarsi con l'uomo storico ed i suoi problemi vitali, i quali vengono illuminati a partire proprio dalla fede e dei quali ne individua le soluzioni; in altre parole, la dottrina sociale nasce dall'incontro della fede con l’uomo, con le sue problematiche reali, personali e sociali.
</p>

<p>
  “La fede cristiana, infatti, non vive accanto o al di sopra della storia, essa non è la fuga riuscita dal mondo, dai suoi rivolgimenti dolorosi, dai suoi slanci e dal suo destino, per rifugiarsi nella tranquillità di un aldilà fuori della storia; essa, invece, è piuttosto autentica fede storica, fondata su un evento storico unico e irripetibile, sul sì e sull’amore definitivo di Dio all’uomo nel suo figlio Gesù Cristo. Ne segue che, sempre e necessariamente la fede cristiana, se non vuole essere dimentica della sua propria essenza, ha a che fare con la storia, in quanto è nella storia che avviene l'apertura della trascendenza che sana e salva”<a href="#c15_n197" epub:type="noteref" >197</a>.
</p>
<p>
  Essa, pertanto, è parte integrante del ministero di evangelizzazione della Chiesa perché si sviluppa nell'incontro sempre rinnovato tra il messaggio evangelico e la storia umana, perché “per la Chiesa insegnare e diffondere la dottrina sociale appartiene alla sua missione evangelizzatrice e fa parte essenziale del messaggio cristiano, in quanto tale dottrina ne propone le dirette conseguenze nella vita della società ed inquadra il lavoro quotidiano e le lotte per la giustizia nella testimonianza a Cristo Salvatore” (Centesimus annus 5) <a href="#c15_n197" epub:type="noteref" >198</a>.
</p>
<p>
  Ciò comporta che “la Chiesa ha il diritto ed il dovere di elaborare una propria dottrina sociale e di incidere con essa sulla società e sulle sue strutture, mediante le responsabilità ed i compiti che questa dottrina suscita, perché essa è per l’uomo maestra di verità della fede, della verità non solo del dogma, ma anche della morale che scaturisce dalla stessa natura umana e dal Vangelo, in quanto la parola del Vangelo non va solo ascoltata, ma anche messa in pratica”  (Compendio della Dottrina sociale della Chiesa 69-70)<a href="#c15_n199" epub:type="noteref">199</a>
</p>
<p>
  Segue da ciò che “per l'efficacia della testimonianza cristiana, specie in una società non necessariamente cristiana, è importante fare un grande sforzo per spiegare adeguatamente i motivi della posizione della Chiesa, sottolineando soprattutto che non si tratta di imporre ai non credenti una prospettiva di fede, ma di interpretare e difendere i valori radicati nella natura stessa dell'essere umano” (Novo millennio ineunte 51)
  <a href="#c15_n200" epub:type="noteref">200</a>.
</p>

<h4>2. IDENTITÀ DELLA DOTTRINA SOCIALE</h4>
<p>
  La dottrina sociale non è stata pensata fin dall'inizio come un sistema organico, ma si è formata nel corso del tempo, attraverso i numerosi interventi del Magistero su temi sociali, essa, pertanto, si configura come la risposta, dotata di autorevolezza ed espressa in termini dottrinali, ai problemi di natura sociale ed economica manifestatisi nella società moderna in un dato periodo storico.
</p>
<p>
  Ne segue, quindi, che la dottrina sociale è l'insegnamento della Chiesa sulle realtà sociali valutate alla luce del Vangelo, perché contiene i principi direttivi del comportamento pratico del cristiano nella società; è, cioè, l'applicazione della teologia, in particolare della teologia morale, alle questioni etiche sollevate dalle società umane.
</p>
<p>
  L'espressione <i>dottrina sociale cattolica</i> è stata coniata da Pio XII in occasione del 50° anniversario della Rerum novarum di Leone XIII, da lui definita “il germe fecondo dove si presenta la dottrina sociale cattolica, che ha offerto ai figli della Chiesa ordinamenti e mezzi per una ricostruzione sociale esuberante di frutti”<a href="#c15_n201" epub:type="noteref">201.</a>
</p>
<p>
  Pertanto “la Chiesa, con questo insegnamento, cerca di guidare gli uomini a rispondere, anche con l'aiuto della riflessione razionale e delle scienze umane, alla loro vocazione di costruttori responsabili della società terrena” (Sollicitudo Rei Socialis 1) <a href="#c15_n202" epub:type="noteref">202</a> , essa, infatti, ha il compito di interpretare il valore morale delle attività sociali e di offrire dei principi-guida, non di proporre ideologie, sistemi sociali, economici o politici, perché ciò non rientra nelle sue competenze.
</p>
<p>
  “La dottrina sociale, infatti, non è una “terza via” tra il capitalismo liberista ed il collettivismo marxista, ma costituisce una categoria a sé; non è neppure una ideologia, ma l'accurata formulazione dei risultati di una attenta riflessione sulle complesse realtà dell'esistenza dell'uomo, nella società e nel contesto internazionale, alla luce della fede e della tradizione ecclesiale. Suo scopo principale, infatti, è di interpretare tali realtà, esaminandone la conformità o difformità con le linee dell'insegnamento del Vangelo sull’uomo e sulla sua vocazione terrena ed insieme trascendente, così da orientarne il comportamento cristiano. Essa, quindi, non appartiene al campo della ideologia, ma della teologia e specialmente della teologia morale” (Sollicitudo rei socialis 41).
</p>
<p>
  La Chiesa, infatti, annunciando il Vangelo, “attesta all’uomo, in nome di Cristo, la sua dignità e la sua vocazione alla comunione delle persone, insegnandole le esigenze della giustizia e della pace conformi alla sapienza divina” (Catechismo della Chiesa cattolica 2419); essa, quindi, propone un “umanesimo integrale” che valorizza le persone e migliora la società, in contrapposizione ai tanti “umanesimi utopici” che hanno sfruttato e illuso l'uomo proponendo sistemi economici e politici contrari alla sua dignità.
</p>
<p>
  “Spetta, pertanto, alle comunità cristiane analizzare obiettivamente la situazione del loro paese, chiarirla alla luce delle parole immutabili del Vangelo, attingere principi di riflessione, criteri di giudizio e direttive di azione nell'insegnamento sociale della Chiesa, quale è stato elaborato nel corso della storia, [...] come anche individuare le scelte e gli impegni che conviene prendere per operare le trasformazioni sociali, politiche ed economiche che si palesano urgenti e necessarie in molti casi” (Octogesima adveniens 4).
</p>
<p>
  Ne segue che nella elaborazione della dottrina sociale entrano di
  diritto anche i laici, non professionisti della teologia però ben preparati, perché ad essi spetta dire parole responsabili e qualificate in merito all'analisi e alla valutazione critica delle situazioni locali, come è stato ribadito nel documento finale della CELAM (Conferenza Episcopale Latino-Americana) pubblicato il 23.3.1979 ed approvato da Paolo VI: “Gli insegnamenti sociali della Chiesa hanno carattere dinamico e nella loro elaborazione e applicazione i laici non devono essere esecutori passivi ma collaboratori attivi dei pastori, ai quali apportano la loro esperienza e competenza professionale”.
</p>
<p>
  I laici, così, “mediante l'adempimento dei comuni doveri civili, guidati dalla coscienza cristiana, in conformità ai valori che con essa sono congrui, svolgono anche il compito loro proprio di animare cristianamente l'ordine temporale, rispettandone la natura e la legittima autonomia, e cooperando con gli altri cittadini secondo la specifica competenza e sotto la propria responsabilità; [...] ciò perché essi non possono affatto abdicare alla partecipazione alla politica, ossia alla molteplice e varia azione economica, sociale, legislativa, amministrativa e culturale destinata a promuovere organicamente e istituzionalmente il bene comune, che comprende la promozione e la difesa dei beni, quali l'ordine pubblico e la pace, la libertà e l'uguaglianza, il rispetto della vita e dell'ambiente, la giustizia e la solidarietà” (Nota dottrinale... 1)<a href="#c15_n203" epub:type="noteref">203</a>
</p>
<p>
Il tema centrale della dottrina sociale riguarda l'ordinamento sociale giusto, con particolare attenzione ai “segni dei tempi”, ne segue che :
</p>
<ul>
  <li>
    <i>Oggetto</i> della dottrina sociale è la dignità dell'uomo, immagine di Dio, e la tutela dei suoi diritti;
  </li>
  <li>
   <i>Finalità</i> della dottrina sociale è la realizzazione della giustizia, intesa come promozione e liberazione integrale della persona;
  </li>
  <li>
   <i>Fondamento</i> della dottrina sociale è la verità sulla natura umana,
appresa dalla ragione e illuminata dalla rivelazione;
  </li>
  <li>
   <i>Forza</i> della dottrina sociale è l'amore, come precetto evangelico e prima norma di azione.
  </li>
</ul>
<p>
  La dottrina sociale trova il suo fondamento essenziale nella Rivelazione biblica e nella tradizione della Chiesa, non per cercarvi una risposta compiuta ai problemi sociali che l'umanità incontra nella sua storia, bensì per ricavare i principi ed i criteri di giudizio riguardanti la persona umana, e la giustizia nelle relazioni sociali. Gesù, infatti, non ha presentato né lasciato un progetto politico-sociale, ma ha delineato una antropologia cristiana, cioè una visione generale dell'uomo e dei suoi rapporti con il mondo e con gli altri uomini, basata sul principio che egli è “immagine e somiglianza di Dio”..
</p>
<p>
  Per comprendere questa antropologia occorre usare, assieme alla fede, anche la ragione, perché la rivelazione soprannaturale si innesta nella realtà concreta, infatti, “se non è competenza della Chiesa stabilire norme pratico-tecniche per la costruzione sociale, [...] è invece di sua competenza giudicare se le basi di un dato ordinamento sociale siano in accordo con l'ordine immutabile che Dio ha manifestato per mezzo del diritto naturale e della rivelazione”<a href="#c15_n204" epub:type="noteref">204</a>.
</p>

<h4>3. GENESI DELLA DOTTRINA SOCIALE</h4>
<p>
  La Chiesa da sempre ha posto la sua attenzione ai poveri, soprattutto dopo che la società con le sue scelte ha provocato e accentuato la povertà nei rapporti tra i singoli e tra i popoli; l’origine di questa attenzione ella la trova nell'insegnamento di Gesù Cristo e nella costante opera che nel corso dei secoli hanno svolto quanti, praticamente e intellettualmente, si sono adoperati per dedicarsi alla carità (caritas = amore) verso i più bisognosi.
  I fondamenti dell'insegnamento sociale poggiano sulla riflessione dei Padri della Chiesa, sul contributo dato dalla Scolastica medievale, sull'attenzione che il Magistero pone verso le nuove situazioni sociali e che porteranno alla stesura di documenti.
</p>

<h4>3.1. I Padri della Chiesa</h4>
<p>
  Facendo proprio l'insegnamento di Gesù, esplicitato nel Discorso della Montagna (cf. Mt 5,3-11), la Chiesa dei primi secoli si confronta con le varie situazioni sociali cercando di attuare un atteggiamento di parità e di rispetto non solo verso le singole classi sociali, ma anche verso le varie popolazioni.
</p>
<p>
  I Padri, non essendo economisti ma teologi, esaminano le questioni sociali in una doppia prospettiva: da una parte devono proporre una qualificazione morale e religiosa all’uso dei beni materiali, dall'altra devono mostrare ai cristiani come essere presenti nella realtà sociale seguendo l'insegnamento di Gesù. Essi, pertanto, affermano il principio della condivisione dei beni e non prendono in considerazione l'idea di crescita perché per loro non si tratta di incrementare la ricchezza totale disponibile, bensì di condividere quanto già esiste.
</p>
<p>
  Di conseguenza condannano la proprietà privata, anche se accettano la sua esistenza, ma precisano che essa è limitata e legittimata da determinate esigenze, in particolare, riprendono e rielaborano la forma di comunione vissuta nelle prime comunità cristiane, rivalutando la virtù della carità: i ricchi danno ai poveri, ma questi non si sentono assistiti perché appartengono alla famiglia dei figli di Dio. I cristiani, così, vivendo questo tipo di “economia solidale” diventano esempio per la società contribuendo a renderla più sensibile verso le esigenze di tutti  gli uomini.
</p>
<h4>3.2. La Scolastica medievale</h4>
<p>
  S. Tommaso d'Aquino, massimo esponente della Scolastica, affronta i problemi dell'etica sociale in modo sistematico e nella Summa Theologiae affronta il tema della giustizia e quello del diritto, ponendo le basi teologiche dell'atteggiamento morale in rapporto alla vita sociale; egli, facendo tesoro della riflessione patristica, precisa i valori, le attività e le istituzioni derivanti dalla natura, osservati sempre alla luce della fede.
</p>
<p>
  Altri esponenti del periodo, che giunge fino al Concilio di Trento (1545), affrontano l'aspetto morale dell'economia, la difesa della dignità della persona umana, la condanna del commercio degli schiavi, la denuncia dell’usura, gli abusi dei colonialisti.
</p>
<h4>3.3. L’insegnamento magisteriale</h4>
<p>
  Anche se le tesi dei Riformatori fanno spostare l’obiettivo delle preoccupazioni della Chiesa verso i problemi dottrinali, non mancano le iniziative di carattere socio-assistenziale verso i meno abbienti e gli esclusi dal contesto economico, soprattutto ad opera di S. Vincenzo dè Paoli.
</p>
<p>
  Con l'avvio della rivoluzione industriale (fine 18° - inizio 19° secolo) la Chiesa si trova costretta ad elaborare un sistema cristiano-sociale, sia per fronteggiare i problemi ad essa connessi, sia per contrapporsi ai sistemi liberali e marxisti; si concretizza, così, <b>il primo atteggiamento del Magistero</b> sociale cattolico, cioè la condanna di questi sistemi.
</p>
<p>
  Difatti, era proprio della prassi della Chiesa, come anche dei Concili, contrastare, denunciare e condannare gli errori del tempo, piuttosto che prendere posizioni positive e dirette sui vari temi che la società presentava; così, ad esempio, il Sillabo, pubblicato da Pio IX nel 1864, è l'espressione saliente di questo atteggiamento, perché contiene l'elenco e la condanna degli errori del tempo: la massoneria e le altre società segrete, il laicismo e l'anticlericalismo, il liberismo radicale ed il socialismo.
</p>
<p>
  Una prima presa di posizione contro il liberismo, proposto da Adam Smith e Malthus, e contro il capitalismo, proposto da Karl Marx, si ha da parte dell'episcopato tedesco che con i suoi pronunciamenti dà il via alla rinascita di un interesse dei cattolici per la questione sociale ed apre la via per una azione politica inserita nelle problematiche del tempo.
</p>
<p>
  Alla base di questo comportamento stava, forse, il presupposto storico-culturale, già di per sé in fase di dissoluzione, di una società cristiana che accettava i principi di fede, per cui la Chiesa sentiva il dovere di condannare chi vi si opponeva, e lo faceva per la salvezza dei credenti, di se stessa e di quella civiltà. Pertanto, non ci si poneva il problema di intervenire direttamente in certe questioni, specialmente quelle sociali, sia perché non erano percepite nel loro vero significato, sia perché erano facilmente confuse con quelle politiche; c'è da aggiungere che nell'atteggiamento della Chiesa si ripercuoteva, forse, la diffusa convinzione del proprio interessamento al solo campo etico-religioso che le è proprio, lasciando al mondo economico-sociale di svilupparsi secondo i propri modi.
</p>
<p>
  La perdita da parte della Chiesa del potere temporale, dopo i fatti del 1870, porta ad una maturazione della coscienza del ruolo che essa deve avere in campo sociale; questo secondo atteggiamento del Magistero sociale cattolico consiste in interventi positivi e nella trattazione dei problemi connessi ai fenomeni sociali: il capitalismo, le società anonime, la questione sociale, il corporativismo, il sindacalismo, i regimi totalitari, le democrazie, l’internazionalismo, la guerra, la globalizzazione, etc.
</p>
<p>
  Da Leone XIII in poi si fa chiara l’idea che i cristiani devono procedere, parallelamente, sia al rinnovamento religioso che a quello sociale, perché la funzione salvifica della Chiesa deve svolgersi verso tutti i valori, le istituzioni e le forme di vita dell'uomo. Il nuovo modo di accostarsi e di trattare le questioni del mondo porta la Gerarchia a fare pronunciamenti ufficiali (= il Magistero della Chiesa), ed i laici cattolici ad un impegno sociale e politico; all'inizio per entrambi sorgono problemi e controversie, successivamente, con il maturare degli eventi, la posizione della Chiesa come “maestra” si fa sempre più chiara, anche in rapporto ai principi etico-sociali che devono ispirare la vita della “città terrena”.
</p>
<p>
  Così, i pronunciamenti di Pio XI e di Pio XII, che vanno a fondo nelle questioni giuridiche e politiche dell'organizzazione della società, e quelli di Giovanni XXIII, Paolo VI, Giovanni Paolo II, Benedetto XVI e Papa Francesco, che toccano aspetti tecnici dello sviluppo sociale contemporaneo, sono sempre in chiave di magistero (magister = maestro), cioè di guida.
</p>
<p>
  <b>Il terzo atteggiamento del Magistero</b> sociale cattolico si caratterizza per l'attenzione allo sviluppo dei fenomeni sociali.
</p>
<p>
  Giovanni XXIII nelle sue encicliche sociali, Materet Magistra (1961) e Pacem in terris (1963), pur mantenendosi su un piano dottrinale e quasi scientifico, dà maggiore spazio alla fenomenologia sociale: riequilibrio economico nelle zone in via di sviluppo, giustizia nei rapporti tra paesi a sviluppo economico diverso, incremento demografico e sviluppo economico, ricerca di un ordine nella convivenza umana e nei rapporti tra gli uomini e la società.
</p>
<p>
  Paolo VI nell'enciclica Popuporum progressio (1967) parla dello sviluppo dei popoli sul piano economico e culturale, considerandolo alla luce dei principi cristiani di “umanesimo planetario”, che pongono al primo posto i valori spirituali; nella Lettera apostolica Octogesima adveniens (1971), invece, il Papa si sofferma sui nuovi problemi sociali emergenti nella civiltà urbana ed industriale, esponendo le aspirazioni fondamentali degli uomini nel mondo contemporaneo.
</p>
<p>
  Giovanni Paolo II nell'enciclica Laborem exercens (1981) parte dalla realtà sociale e dai conflitti del tempo presente per fissare la sintesi concettuale, storica e biblica con la quale illuminare tutti i tempi ed i problemi connessi al lavoro ed al suo valore umano; nell'enciclica Sollicitudo rei socialis (1987) tratta del dramma dello sviluppo sociale per evidenziare gli squilibri, le disuguaglianze e la sua origine morale; infine, nell'enciclica Centesimus annus (1991) richiama l'attenzione del mondo sulle nuove dimensioni ed i nuovi termini in cui si pone oggi la “questione sociale” e propone che la “nuova evangelizzazione” annoveri in sé la dottrina sociale della Chiesa per poter rispondere alle grandi sfide contemporanee.
</p>
<p>
  Benedetto XVI nell'enciclica Caritas in Veritate (2009) riflette sul senso dell'economia e dei suoi fini ed incentra la sua riflessione sui grandi temi posti dalla globalizzazione dell'economia e dei suoi effetti sulla vita delle persone ribadendo che lo sviluppo è impossibile senza uomini retti, i quali devono impegnarsi per uno sviluppo umano integrale nella carità e nella verità.
</p>
<p>
  Papa Francesco nell'enciclica Laudato si’ (2015) invita a riflettere sulla crisi ambientale e sulle sofferenze degli esclusi perché la sfida ambientale riguarda e tocca tutti; a questa constatazione egli fa seguire l'invito affinché si rinnovi il dialogo sul futuro del pianeta perché c'è bisogno di una nuova solidarietà universale. È in questa prospettiva che egli inserisce l'enciclica tra i documenti del Magistero sociale della Chiesa.
</p>
<h4>4. FONTI DELLA DOTTRINA SOCIALE</h4>
<p>
  Le fonti alle quali la dottrina sociale della Chiesa attinge sono la Rivelazione e la natura umana, e da queste trae i principi universali e li applica a tutela della dignità dell'uomo nella sua individualità e socialità; difatti, “nella Rivelazione e nella tradizione della Chiesa la dottrina sociale trova il suo fondamento essenziale in quanto da queste attinge l'ispirazione e la luce per comprendere, giudicare e orientare l'esperienza umana e la storia” (Compendio 74).
</p>
<p>
  Ne segue che per il fedele-cristiano non è possibile non porre al di sopra di tutto “il progetto di Dio sul creato e, in particolare, sulla vita e sul destino dell’uomo chiamato alla comunione trinitaria” (Compendio 74); questo permette al cristiano di non cedere alla tentazione di essere succube di certe posizioni ideologiche che contrappongono e avvelenano i rapporti tra persone e categorie sociali con metodi e fini lontani dall’antropologia e dal vissuto che la Rivelazione cristiana presenta.
</p>
<p>
  Accanto alla Rivelazione la dottrina sociale “include la ragione, mediante la quale essa, per quanto possibile, spinge a comprendere la verità rivelata e la integra con la verità della natura umana, attinta al progetto divino espresso dalla creazione, ossia la verità integrale della persona in quanto essere spirituale e corporeo, in relazione con Dio, con gli altri esseri umani e con le altre creature” (Compendio 75).
  Segue da quanto detto che “la fede e la ragione costituiscono le due vie conoscitive della dottrina sociale, essendo due le fonti alle quali essa attinge: la Rivelazione e la natura umana” (Compendio 75).
</p>

<h4>5. NATURA DELLA DOTTRINA SOCIALE</h4>
<p>
  La definizione circa la natura della dottrina sociale parte da ciò che essa non è, per giungere a ciò che essa è, in quanto “non è definibile secondo parametri socio-economici, non è un sistema ideologico o pragamatico teso a definire e comporre i rapporti economici, politici e sociali, ma è una categoria a sé” (Compendio 72).
</p>
<p>
  Precisa, in proposito, Giovanni Paolo II: “La dottrina sociale non è una «terza via» tra il capitalismo liberista ed il collettivismo marxista, ma l'accurata formulazione dei risultati di una attenta riflessione sulle complesse realtà dell'esistenza dell'uomo, nella società e nel contesto internazionale, alla luce della fede e della tradizione ecclesiale; essa, quindi, non appartiene al campo della ideologia, ma della teologia morale e specialmente della teologia morale” (Sollicitudo rei socialis 41).
</p>
<p>
  E’ in questa ottica, pertanto, che va collocata la natura della dottrina sociale, cioè la sua attenzione alla realtà sociale, in quanto “la missione propria che Cristo ha affidato alla sua Chiesa non è di ordine politico, economico o sociale, ma il fine che le ha prefissato è di ordine religioso; eppure proprio da questa missione religiosa deriva un compito, una luce e delle forze che possono servire a costruire e a consolidare la comunità degli uomini secondo la Legge divina” (Gaudium et Spes 42).
</p>

<h4>6. FINE DELLA DOTTRINA SOCIALE</h4>
<p>
  Se l'obiettivo che il cristiano deve perseguire nella storia è la promozione della persona umana nella sua identità integrale e nella sua relazionalità interpersonale e sociale, ne segue che “scopo principale della dottrina sociale è di interpretare la realtà, esaminandone la conformità o difformità con le linee dell'insegnamento del Vangelo sull’uomo e sulla sua vocazione terrena e insieme trascendente, per orientare quindi il comportamento cristiano” (SRS 41).
</p>
<p>
  “L’essere umano, infatti, ha due caratteristiche diverse: è essere materiale, legato a questo mondo mediante il corpo, ed è un essere spirituale, aperto alla trascendenza e alla scoperta di una verità più profonda a motivo della sua intelligenza, con cui partecipa alla luce della mente divina” (Compendio 129). Segue da ciò che “l’uomo è aperto verso l’infinito e verso tutti gli esseri creati, e in quanto essere intelligente e cosciente è capace di riflettere su se stesso e quindi di avere coscienza di sé e dei propri atti” (Compendio 131).
</p>
<p>
  Pertanto, “una società giusta può essere realizzata soltanto nel rispetto della dignità trascendente della persona umana [...] in quanto in nessun caso questa può essere strumentalizzata per fini estranei al suo stesso sviluppo, che può trovare compimento pieno e definitivo soltanto in Dio e nel suo progetto salvifico” (Compendio 133).
</p>
<p>
  Se, come dice sant'Ireneo di Lione, “ la gloria di Dio è l'uomo vivente”, il fine per cui la Chiesa si determina nel sociale è di aiutare la persona umana a raggiungere ciò che le spetta attraverso una emancipazione e solidarietà nei confronti dei più esposti, per cui diventa impossibile per un credente non impegnarsi per la tutela ed il bene della persona umana.
</p>
<p>
  Ne segue che l'impegno della Chiesa è di servire la persona umana e tutelarne la libertà e, di conseguenza, la dignità.
</p>

<h4>7. I PRINCIPI FONDAMENTALI DELLA DOTTRINA SOCIALE</h4>
<p>
  “I principi permanenti della dottrina sociale costituiscono i veri e propri cardini dell'insegnamento sociale cattolico: si tratta del principio della dignità della persona umana, nel quale ogni altro principio della dottrina sociale trova fondamento, del bene comune, della sussidiarietà e della solidarietà. Tali principi, espressione dell'intera verità sull’uomo conosciuta tramite la ragione e la fede, scaturiscono dall'incontro del messaggio evangelico e delle sue esigenze, che si riassumono nel comandamento supremo dell'amore di Dio e del prossimo e nella giustizia, con i problemi derivanti dalla vita della società” (Compendio 160)
</p>
<p>
  A questi principi occorre aggiungere quello della promozione della pace in quanto essa è alla base perché tutti gli altri principi possano essere realizzati.
</p>
<p>
  “Questi principi hanno un carattere generale e fondamentale, poiché riguardano la realtà sociale nel suo complesso: dalle relazioni interpersonali, caratterizzate da prossimità ed immediatezza, a quelle mediate dalla politica, dall'economia e dal diritto; dalle relazioni tra comunità o gruppi ai rapporti tra i popoli e le Nazioni” (Compendio 161). “Questi principi sono stati formulati dalla Chiesa non organicamente in un solo documento, ma lungo tutto l'arco dell'evoluzione storica della dottrina sociale; essi si colgono dall'insieme dei vari documenti che il Magistero della Chiesa, con la collaborazione di Vescovi, di sacerdoti e laici illuminati, ha elaborato nell'affrontare i vari problemi sociali che via via emergevano” (Orientamenti per lo studio ... 30) <a href="#c15_n205" epub:type="noteref">205</a>.
</p>
<p>
  Ciò comporta che l'attenzione verso ogni singolo principio nella sua specificità non deve condurre ad un suo utilizzo parziale ed errato, che avviene qualora lo si invochi come fosse disarticolato e sconnesso rispetto a tutti gli altri, in quanto l'approfondimento teorico e la stessa applicazione di anche uno solo dei principi sociali fanno emergere con chiarezza la reciprocità, la complementarità, i nessi che li strutturano. Tale esigenza si radica, infatti, nel significato attribuito dalla Chiesa stessa alla propria dottrina sociale: è un corpus dottrinale unitario che interpreta le realtà sociali in modo organico” (Compendio 162).
</p>
<p>
  Ne segue, pertanto, che “i principi della dottrina sociale, nel loro insierne, costituiscono quella prima articolazione della verità della società, dalla quale ogni coscienza è interpellata ed invitata ad interagire con ogni altra, nella libertà, in piena corresponsabilità con tutti e nei confronti di tutti” (Compendio 163).
</p>
<h4>7.1. La dignità della persona umana</h4>
<p>
Considerato che “cresce la coscienza della esimia dignità della persona umana, superiore a tutte le cose, ed i cui diritti e doveri sono universali e inviolabili, occorre che siano accessibili all’uomo tutte quelle cose che sono necessarie a condurre una vita veramente umana; [...] ne segue che l'ordine sociale ed il suo progresso debbono sempre lasciare prevalere il bene delle persone, giacchè nell’ordinare le cose ci si deve adeguare all'ordine delle persone e non al contrario” (Gaudium et Spes 26).
</p>
<p>
Il rispetto della dignità umana, pertanto, non può assolutamente prescindere dal rispetto di questo principio, anzi deve portare a “considerare il prossimo, nessuno eccettuato, come un altro se stesso, tenendo conto prima di tutto della sua vita e dei mezzi necessari per viverla adeguatamente” (GS 27).
</p>
<p>
  La dottrina sociale nel proporre e difendere la dignità della persona umana si è dovuta confrontare con la maggior parte delle ideologie e delle dottrine politiche, ma indubbiamente il contributo che ha fornito il cristianesimo per l'affermazione di questo valore è tra i più significativi, difatti, ciò che distingue la dottrina cristiana dalle altre è il porre la dignità dell'uomo in relazione con Dio, per cui “essere persona” significa “essere in relazione con Dio”.
</p>
<p>
  Ne segue che a nessuno è lecito violare la dignità dell’uomo, perché egli è “immagine e somiglianza di Dio”, e “nessuna persona può essere finalizzata a progetti di carattere economico, sociale e politico imposti da qualsivoglia autorità, sia pure a nome di presunti progressi della comunità civile nel suo insieme, o di altre persone nel presente o nel futuro” (Compendio 133).
</p>
<p>
  “L’uomo, infatti, così come è voluto da Dio, così come è stato da proprio ogni uomo, l’uomo il più concreto, il più reale, è l'uomo che in tutta la sua pienezza del mistero è divenuto partecipe in Gesù Cristo dal momento in cui viene concepito sotto il cuore della madre” (Redemptor hominis 13) <a href="#c15_n206" epub:type="noteref">206</a>.
</p>
<p>
  Questa visione della persona umana, ovviamente, confligge con le concezioni che si oppongono alla visione cristiana, perché queste si presentano come concezioni parziali e riduttive o, più precisamente, come l'assolutizzazione solo di un aspetto della persona umana. Le due concezioni con le quali più di altre la dottrina sociale si è confrontata sono quella liberista e quella socialista-marxista.
</p>
<p>
  <b>La concezione liberale</b><a href="#c15_n207" epub:type="noteref">207</a> della persona umana si basa sul principio dell’uomo proprietario, cioè, l’uomo che si realizza nel dominio e nel possesso dei beni materiali, per cui il centro della persona viene posto nella sua autonomia, ovverosia, nella rivendicazione di un uso della libertà assolutamente sganciato da condizionamenti interni ed esterni. Ne deriva che l'aspetto spirituale della persona umana è tutto concentrato nell'autonomia morale, e non già nel suo rapporto con Dio, perché ciò implicherebbe pur sempre una dipendenza.
</p>
<p>
Anche i rapporti con gli altri uomini vengono recisi, ovviamente, perché l'uomo-proprietario non è ordinato ad altro se non a se stesso, è cioè un individuo, ed proprio l'individualismo la concezione politica corrispondente ai principi liberali.
</p>
<p>
La critica che la dottrina sociale muove al liberismo è strettamente morale, in quanto esso favorisce una concezione della vita sociale, economica e politica non solo egocentrica, ma anche egoistica. Dice, infatti, Leone XIII nel documento Libertas (1888): “Messo nella sola e individuale ragione dell'uomo il criterio del vero e del bene, la distinzione del bene e del male sparisce: l'onesto ed il disonesto non differiscono realmente tra loro se non per l'opinione ed il giudizio di ciascuno; il piacere arbitrario diviene lecito; stabilita una morale che manca quasi affatto di forza per reprimere e ridurre al dovere le passioni turbolente, si spalancherà la porta ad ogni corruzione” (n. 10).
</p>
<p>
In conclusione, la differenza decisiva tra “la persona umana” della dottrina sociale e “l’individuo” del liberalismo sta nel riconoscimento o meno dell'esistenza di un ordine morale che dà orientamento alle scelte della coscienza privata e della vita pubblica, come dice esaurientemente Giovanni XXIII nell'enciclica Mater et Magistra (1961): “L’ordine morale si regge in Dio, scisso da Lui si disintegra. L’uomo, infatti, non è solo un organismo materiale, ma è anche spirito dotato di pensiero e di libertà; esige, pertanto, un ordine etico-religioso, il quale incide più di ogni valore materiale sugli indirizzi e le soluzioni da dare ai problemi della vita individuale ed associata all’interno delle Comunità nazionali e nei rapporti tra esse” (n. 217).
</p>
<p>
  <b>La concezione socialista</b><a href="#c15_n208" epub:type="noteref">208</a> della persona umana si basa sul principio dell'uomo-lavoratore, per cui le idee-base di tutti i movimenti socialisti sono le seguenti:
</p>
<ul>
  <li>
    il lavoro non è necessario soltanto alla sopravvivenza individuale o di gruppo, ma è anche un'opera di trasformazione della natura e delle relazioni umane;
  </li>
  <li>
    a seguito della rivoluzione industriale il lavoratore non è più un “individuo”, ma un “essere collettivo”, cioè si definisce per la sua appartenenza ad una classe e ad una organizzazione;
  </li>
  <li>
     l'autonomia può essere riconquistata se la collettività dei lavoratori assumerà il controllo dei mezzi e dei processi di produzione; di conseguenza, l'azione della classe lavoratrice assume la dimensione di una lotta di liberazione ed il “conflitto di classe” diventa la chiave per capire la storia delle società umane;
  </li>
  <li>
    prima di essere inseriti nella vita sociale e nei processi produttivi gli individui non sono altro che materia bruta, natura, forza-lavoro; solamente dopo acquistano una dignità umana e possono acquistare una coscienza di classe, in quanto l'uomo esprime la sua dignità nel lavoro, ed è per questo che ha diritto a lavorare.
  </li>
</ul>

<p>
  Come si può notare, se per il liberalismo l'uomo viene prima della società ed è indipendente da essa, per il socialismo la società viene prima dell'uomo e lo condiziona profondamente.
</p>
<p>
  La dottrina sociale, ovviamente, rifiuta entrambe queste concezioni dell’uomo, per la loro forma unilaterale ed estremista, ed afferma il principio dell'<i>uomo-soggetto del lavoro</i>, come chiarisce Giovanni Paolo II nella <i>Laborem exercens</i> (1981): “Il primo fondamento del valore del lavoro è l'uomo, il suo soggetto; infatti, per quanto sia una verità che l'uomo è destinato ed è chiamato al lavoro, prima di tutto è il lavoro «per l’uomo», e non l’uomo «per il lavoro»” (n. 6c).
</p>

<p>
  Del socialismo marxista la dottrina sociale rifiuta anche la lotta di classe, cioè la giustificazione della violenza per far valere le proprie rivendicazioni, come precisa Leone XIII nella <i>Rerum novarum</i> (1891): “Per la soluzione della questione operaia l'errore maggiore è questo: supporre una classe sociale nemica naturalmente dell'altra, quasi che la natura abbia fatto i ricchi ed i proletari per combattersi tra loro in 1attn narnotua tutto ciò è contrario alla ragione e alla verità. E’, invece, verissimo che, come nel corpo umano le varie membra si accordano in simmetria, così nella società le classi sociali sono destinate per natura ad armonizzarsi e ad equilibrarsi fra loro; infatti, l’una ha bisogno assoluto dell'altra, perché non può sussistere capitale senza lavoro, né lavoro senza capitale” (n. 15).
</p>
<p>
  Queste considerazioni, ovviamente, non fanno dimenticare la triste realtà delle ingiustizie sociali, ma permette di rilevare che il rimedio ad esse non è l’annullamento artificioso delle differenze, così come viene perseguito dal comunismo con una violenta lotta di classe e con l’abolizione assoluta della proprietà privata, bensì, come propone la dottrina sociale, è l'uso di tutti i più efficaci mezzi legali per la tutela della dignità del lavoratore: il diritto di sciopero, il diritto di associazione sindacale, la dottrina del giusto salario (cf. <i>Laborem exercens</i> cap. 4).
</p>
<h4>7.2. Il principio del bene comune</h4>
<p>
  Come detto precedentemente “la persona non può essere finalizzata a progetti di carattere economico, sociale e politico imposti da qualsivoglia autorità, sia pure in nome di presunti progressi della comunità civile nel suo insieme o di altre persone” (<i>Compendio</i> 133), perché essa trova la sua più profonda radice nel suo rapportarsi a Dio, in quanto suo fine ultimo.
</p>
<p>
  Ne segue che “una società che a tutti i livelli vuole intenzionalmente rimanere al servizio dell'essere umano deve proporsi come meta prioritaria il <i>bene comune</i>, in quanto bene di tutti gli uomini e di tutto l’uomo” (<i>Compendio</i> 165), pertanto, “1'ordine sociale ed il suo progresso debbono sempre lasciare prevalere il bene delle persone, giacché nell’ordinare le cose ci si deve adeguare all'ordine delle persone e non viceversa” (<i>Gaudium et Spes</i> 26).
</p>
<p>
Ma cosa si intende per <i>bene comune?</i> Quali <i>beni</i> realizzano veramente la persona umana?
</p>
<p>
  Per <i>bene comune</i> si intende “l’insieme di quelle condizioni della vita sociale che permettono sia alla collettività, sia ai singoli membri, di raggiungere la propria perfezione più pienamente e più speditamente?” (Gaudium et Spes 26); ne segue che, riguardando la vita di tutti, “esige la prudenza da parte di ciascuno e più ancora da parte di coloro che esercitano l'ufficio dell'autorità” (<i>Catechismo</i> 1906).
</p>
<p>
  Così, “nessuna forma espressiva della società, dalla famiglia al gruppo sociale intermedio, all'associazione, all’impresa di carattere economico, alla città, alla regione, allo Stato, fino alla comunità dei popoli e delle Nazioni, può eludere l’interrogativo circa il proprio bene comune, che è costitutivo del suo significato e autentica ragione d'essere della sua stessa sussistenza” (<i>Compendio</i> 165).
</p>
<p>
  Il bene comune, quindi, non può essere considerato la somma dei beni particolari di ogni individuo, né il suo perseguimento può richiedere il sacrificio del valore assoluto della persona, esso, invece, comporta il rispetto e la promozione dei diritti fondamentali della persona, lo sviluppo dei beni spirituali e temporali delle persone e della società, la pace di tutti (cf. <i>Catechismo</i> 1907-1909; <i>Gaudium et Spes</i> 26).
</p>
<p>
  “II bene comune, infatti, ha attinenza a tutto l'uomo, tanto ai bisogni del suo corpo che alle esigenze del suo spirito, per cui i Poteri pubblici si devono adoperare ad attuarlo nei modi e nei gradi che ad essi convengono, in maniera tale però da promuovere simultaneamente, nel riconoscimento e nel rispetto della gerarchia dei valori, tanto la prospettiva materiale che i beni spirituali” (<i>Pacem in terris</i> 23b)<a href="#c15_n209" epub:type="noteref">209</a>.
</p>
<p>
  E’ necessario, pertanto, per attuare il bene comune che “la società assicuri la giustizia sociale realizzando le condizioni che consentono alle associazioni e agli individui di conseguire ciò a cui hanno diritto secondo la loro natura e la loro vocazione” (<i>Catechismo</i> 1928). Ne segue che il bene comune non è un bene chiuso, ma aperto, e trova il suo compimento in una prospettiva universale, per cui la giustizia sociale deve interessarsi anche dello squilibrio tra popoli ricchi e popoli poveri, perché il confronto tra civiltà tradizionali e civiltà progredite ha creato conflitti generazionali e culturali di estrema gravità, in quanto “i popoli della fame interpellano oggi in maniera drammatica i popoli dell'opulenza” (<i>Populorum progressio</i> 3)<a href="#c15_n210" epub:type="noteref">210</a>.
</p>
<p>
Questa visione del bene comune, ovviamente, è in antitesi con quelle proposte dal liberalismo e dal socialismo.
Per il liberalismo il bene è una questione privata che ognuno deve risolvere da sé, in quanto ha una propria vita da vivere e può farne ciò che ne vuole, per cui lo Stato dovrebbe solo curare la protezione delle libertà individuali. Per il socialismo il bene comune si identifica con il bene collettivo, per cui lo Stato non deve tener conto del carattere personale del bene in quanto al posto della persona c'è la classe sociale o il partito.
</p>
<h4>7.3. Il principio di sussidiarietà</h4>
<p>
  Il principio di sussidiarietà è considerato dal Magistero sociale un principio fondamentale che è necessario tener presente per un corretto modo di intendere le istituzioni, queste, infatti, devono esistere per sussidiare i diritti fondamentali della vita sociale, per favorire il libero processo di costruzione sociale promosso dalle persone singole o associate. Ne segue che “il principio di sussidiarietà si oppone a tutte le forme di collettivismo, precisa i limiti dell’intervento dello Stato, mira ad armonizzare i rapporti tra gli individui e la società, tende ad instaurare un autentico ordine internazionale” (<i>Catechismo</i> 1885).
</p>
<p>
  Ciò perché “una società di ordine superiore non deve interferire nella vita interna di una società di ordine inferiore, privandola delle sue competenze, ma deve piuttosto sostenerla in caso di necessità ed aiutarla a coordinare la sua azione con quella delle altre componenti sociali, in vista del bene comune” (<i>Centesimus annus</i> 48).
</p>
<p>
  Per la prima volta il termine <i>>sussidiarietà o funzione suppletiva</i> viene esplicitato da Pio XI nell'enciclica <i>Quadragesimo anno</i> (15.5.1931): “È necessario che l'autorità suprema dello Stato rimetta ad assemblee minori ed inferiori il disbrigo degli affari e delle cure di minore importanza, dalle quali essa del resto sarebbe più che mai distratta; in questo modo essa potrà eseguire con più libertà, con più forza ed efficacia le parti che a lei sola spettano, perché essa sola può compierle: direzione, vigilanza, incitamento, repressione, a seconda dei casi e delle necessità. Pertanto, quanto più perfettamente sarà sviluppato l'ordine gerarchico tra le diverse associazioni, salvo il principio della funzione sussidiaria, tanto più forte riuscirà l'autorità e la potenza sociale dello Stato stesso” (n. 81).
</p>
<p>
  È evidente, quindi, che il riconoscimento e l'effettiva attuazione del principio di sussidiarietà favorisce una prassi autenticamente democratica, anzi la democrazia è piena solo a queste condizioni. Di contro, il non rispetto di questo principio fondamentale, ha delle conseguenze sia per la persona, in quanto viene privata della propria responsabilità, sia per la società, che risulta organizzata secondo logiche non umane.
</p>
<p>
  Difatti, “il principio di sussidiarietà protegge le persone dagli abusi delle istanze sociali superiori e sollecita queste ultime ad aiutare i singoli individui ed i corpi intermedi a sviluppare i propri compiti; [...] di conseguenza, contrastano con il principio di sussidiarietà forme di accentramento, di burocratizzazione, di assistenzialismo, di presenza ingiustificata ed eccessiva dello Stato e dell'apparato pubblico” (<i>Compendio</i> 187). Al contrario, “all'attuazione del principio di sussidiarietà corrispondono il rispetto e la promozione effettiva del primato della persona e della famiglia, la valorizzazione delle associazioni e delle organizzazioni intermedie, l’incoraggiamento alla iniziativa privata, la salvaguardia dei diritti umani e delle minoranze, il decentramento burocratico e amministrativo, una adeguata responsabilizzazione del cittadino” (<i>Compendio</i> 187)
</p>
<h4>7.4. Il principio di solidarietà</h4>
<p>
  “Questo principio, la cui validità riguarda sia l'ordine interno a ciascuna Nazione sia l'ordine internazionale, si dimostra come uno dei principi basilari della concezione cristiana dell'organizzazione sociale e politica; esso è più volte enunciato da Leone XIII con il nome di <i>amicizia</i> e da Pio XI con il nome di <i>carità sociale</i>, mentre Paolo VI amplia il concetto parlando di <i>civiltà dell'amore</i>” (<i>Centesimus annus</i> 10).
</p>
<p>
  Giovanni XXIII indica che la solidarietà è “la via sicura per ricomporre i rapporti della convivenza secondo criteri universali” (Mater et Magistra 229); Giovanni Paolo II associa il concetto di solidarietà alla difesa e alla promozione dei diritti dell'uomo: la libertà, la destinazione universale dei beni, la questione ecologica, la cultura; in questo modo, precisa, la solidarietà può vincere i meccanismi perversi e le strutture di peccato. Benedetto XVI parla della carità “come espressione autentica di umanità e come elemento di fondamentale importanza nelle relazioni umane” (C in V 3); Papa Francesco estende il concetto di solidarietà alla questione ecologica per ribadire “il bisogno che unisce tutti nella ricerca ambientale che riguarda tutti e tocca tutti nella ricerca di uno sviluppo sostenibile e integrale” (<i>Laudato si’</i> 14).
</p>
<p>
  Ne segue che “la solidarietà deve essere colta, innanzitutto, nel suo valore di principio ordinatore delle istituzioni, in base al quale le <i>strutture di peccato</i>, che dominano i rapporti tra le persone ed i popoli, devono essere superate e trasformate in <i>strutture di solidarietà</i>, mediante la creazione o l’opportuna modifica di leggi, regole di mercato, ordinamenti” (<i>Compendio</i> 193).
</p>
<p>
  Così, “di fronte alla crescente indigenza dei paesi in via di sviluppo, si deve considerare come normale che un paese evoluto consacri una parte della sua produzione al soddisfacimento dei loro bisogni; normale, altresì, che si preoccupi di formare educatori, ingegneri, tecnici e scienziati destinati a mettere scienza e competenza al loro servizio. Di più, il superfluo dei paesi ricchi deve servire ai paesi poveri; la regola che valeva un tempo in favore dei più vicini deve essere applicata oggi alla totalità dei bisogni del mondo” (Populorum progressio 48-49).
</p>
<p>
  In questa ottica la solidarietà è anche una vera e propria virtù morale, una solidarietà a raggio universale, esercitata non solo all'interno di particolari società, ma anche a livello di relazioni internazionali, perché essa “non è un sentimento di vaga compassione o di superficiale intenerimento per i mali di tante persone, vicine o lontane, al contrario, è la determinazione ferma e perseverante di impegnarsi per il bene comune: ossia il bene di tutti e di ciascuno, perché tutti siano veramente responsabili di tutti” (<i>Sollicitudo rei socialis</i> 38).
</p>
<p>
  Ne segue che “l’impegno per il bene del prossimo con la disponibilità, in senso evangelico, a <i>perdersi</i> a favore dell'altro invece di sfruttarlo, e a <i>servirlo</i> invece di opprimerlo per il proprio tornaconto” (<i>Sollicitudo</i> ... 38), fa assurgere la solidarietà al rango di virtù sociale poiché si colloca nella dimensione della giustizia, virtù orientata per eccellenza al bene comune.
</p>
<p>
 Nella prospettiva cristiana la solidarietà ha una origine teologica, la carità, la quale ha il suo fondamento ultimo nell’amore di Dio, che, diffondendosi nella società, diventa partecipabile anche da chi non ne condivide la radice; difatti, lo sviluppo non è incrementato solo dai cristiani, ma non è pensabile senza i cristiani, perché essi possiedono, per grazia, il quadro definitivo dello sviluppo umano da testimoniare nelle circostanze della vita.
</p>

<h4>7.5. La pace</h4>
<p>
  “Prima di essere un dono di Dio all’uomo e un progetto umano conforme al disegno di divino, la pace è anzitutto un attributo essenziale di Dio, [...] e si fonda sulla relazione primaria tra ogni essere umano e Dio stesso” (<i>Compendio</i> 488). Segue da ciò che “la pace è un valore e un dovere universale e trova il suo fondamento nell'ordine razionale e morale della società che ha le sue fondamenta in Dio stesso, fonte primaria dell’essere, verità essenziale e bene supremo; essa, di conseguenza, non è semplicemente assenza di guerra e neppure uno stabile equilibrio tra forze avverse, ma si fonda su una corretta concezione della persona umana e richiede l'edificazione di un ordine secondo giustizia e carità” (<i>Compendio</i> 494).
</p>
<p>
  Necessario e doveroso, pertanto, l'impegno educativo e sociale a favore di una cultura di pace perché la violenza non costituisce mai una risposta giusta per ristabilire un ordine sovvertito, in quanto “la violenza chiama sempre la violenza e genera irresistibilmente nuove forme di oppressione e di schiavitù più pesanti di quelle dalle quali essa pretendeva liberare” (<i>Evangelii nuntiandi</i> 37)<a href="#c15_n211" epub:type="noteref">211</a>.
</p>
<p>
  Ovvia, di conseguenza, la condanna da parte del Magistero della guerra, del terrorismo, delle armi di distruzione di massa; invece viene incoraggiato il disarmo, vengono invocate misure contro chi minaccia la pace, vengono sollecitati gli Organismi internazionali a promuovere la pace e ad intervenire in favore di coloro che vedono violati i propri diritti fondamentali (cf. Compendio 497-515).
</p>

<b>8. COMPITI DELLA DOTTRINA SOCIALE</b>
<p>
“Con la sua dottrina sociale la Chiesa si preoccupa della vita umana nella società, nella consapevolezza che dalla qualità del vissuto sociale, ossia delle relazioni di giustizia e di amore che lo interessano, dipende in modo decisivo la tutela e la promozione delle persone, per le quali ogni comunità è costituita. Nella società, infatti, sono in gioco la dignità e i diritti della persona e la pace nelle relazioni tra persone e tra comunità di persone. Beni, quindi, che la comunità sociale deve perseguire e garantire” (Compendio 81).
</p>
<p>Da questo assunto derivano i compiti che la dottrina sociale deve perseguire in quanto essa “assolve sia un compito di annuncio che di denuncia”: il discernimento dei “segni dei tempo”, il dialogo con la società civile, l’impegno educativo.
</p>
<p>
  <u>Discernere “i segni dei tempi”</u>. La dottrina sociale in rapporto alla Comunità civile ha il compito di realizzare una concreta valutazione delle problematiche che investono il vivere sociale e discernere se queste tutelano e promuovono i diritti delle persone e, quindi, sono orientate a realizzare, ciascuna nel proprio settore, la verità sull’uomo.
</p>

<p>Il criterio per assolvere questo compito, così da orientare la presenza del cristiano nella storia, il Magistero lo radica nella verità e nella giustizia; inoltre, essendo la dottrina sociale orientata dalla luce del Vangelo e attenta alla evoluzione della società, deve essere caratterizzata dalla continuità nel rinnovamento.
</p>
<p>In questo modo “il nucleo portante e permanente della dottrina sociale della Chiesa attraversa la storia senza subirne i condizionamenti e senza correre il rischio del dissolvimento; d’altra parte, nel suo costante volgersi alla storia, lasciandosi interpellare dagli eventi che in essa si producono, la dottrina sociale manifesta una continua capacità di rinnovamento” (Compendio 85).
</p>
<p>Segue da ciò che “la dottrina sociale si presenta come un cantiere sempre aperto, in cui la verità perenne penetra e permea la novità contingente, tracciando vie di giustizia e di pace” (Compendio 86).
</p>
<p><u>Il dialogo con la società civile.</u> La Chiesa, presente nella storia e consapevole della sua missione di luogo di salvezza, ha il compito “di dialogare con il mondo in cui si trova a vivere” e con ogni uomo che decide di riconoscere ed accogliere Cristo mediante una libera scelta.
In riferimento alla dottrina sociale il Magistero e le varie Comunità cristiane, di fronte alle sfide che le problematiche impongono, devono “dialogare con le varie discipline che si occupano dell'uomo, al fine di meglio incarnare in contesti sociali, economici e politici diversi e continuamente cangianti, la verità sull’uomo” (Catechesi tradendae 59)<a href="#c15_n212" epub:type="noteref">212</a>.
</p>
<p>Il dialogo con le diverse discipline è doveroso non solo per le problematiche culturali, economiche, socio-politiche, ma anche per quelle etiche, come per esempio la vita nascente, le biotecnologie, l'eutanasia, le problematiche della famiglia; in questo modo “la dottrina sociale si giova di tutti i contributi conoscitivi, da qualunque sapere provengono, e possiede una importante dimensione interdisciplinare” (Compendio 76), senza tuttavia venir meno alla verità in quanto il dialogo deve essere ordinato al bene comune e alla pace, non solo sociale.
</p>
<p>
  L'impegno educativo. Uno dei compiti primari della presenza della Chiesa nella storia è quello di essere realtà educante in rapporto alla tutela e alla promozione dei diritti fondamentali della persona umana. L’obiettivo di tale impegno deve essere essenzialmente quello di rendere la persona consapevole della sua dignità e capace di poter compiere scelte libere e responsabili in ogni settore, oltre a rendersi conto del diritto-dovere di tutelare la società che è parte dell'identità stessa dell'uomo.
</p>
<p>
  Tra i compiti non trascurabili vi è quello di educare la persona a formarsi una coscienza retta e certa, aperta alla verità nella libertà; da qui l’impegno della dottrina sociale ad educare le persone al “giudizio morale sull’uomo e sui suoi atti” (Veritatis splendor 59) mediante l'acquisizione del principio di legge naturale “fa il bene ed evita il male”.
</p>

<h4>9. LA DOTTRINA SOCIALE NEI DOCUMENTI DEL MAGISTERO</h4>

<p>
  L'attenzione per l'uomo e la promozione della dignità della persona umana hanno caratterizzato fin dall'inizio il contenuto dei documenti magisteriali sulle questioni sociali poiché la Chiesa si è posta nella storia come paladina per la difesa di quei diritti e di quei valori che stanno alla base dei rapporti tra i singoli e tra i popoli.
</p>
<p>
  “La dottrina sociale si è sviluppata, però, nel 19° secolo, all'epoca dell'impatto del Vangelo con la moderna società industriale, le sue nuove strutture per la produzione dei beni di consumo, la sua nuova concezione della società, dello Stato e dell'autorità, le sue nuove forme di lavoro e di proprietà; il suo sviluppo in materia economica e sociale attesta, pertanto, il valore permanente dell'insegnamento della Chiesa e, ad un tempo, il vero senso della sua Tradizione sempre viva e vitale” (Catechismo 1421).
</p>

<b>Enciclica Rerum novarum di Leone XIII (15.5.1891)</b>
<p>E’il primo documento che presenta in modo positivo l'insegnamento della Chiesa riguardo le problematiche sociali che si sono sviluppate in epoca moderno-contemporanea, e che può essere considerato la Magna Charta della dottrina sociale per come affronta le questioni relative al mondo del lavoro e dell'economia.
</p>
<p>“I principi affermati nell’enciclica, infatti, saranno ripresi e approfonditi dalle encicliche sociali successive, e tutta la dottrina sociale potrebbe essere intesa come una attualizzazione, un approfondimento e una espansione del nucleo originario di principi in essa esposti” (Compendio 90); anzi, Giovanni Paolo II ritiene che Leone XIII con questa enciclica ha “conferito alla Chiesa quasi uno statuto di cittadinanza nelle mutevoli realtà della vita pubblica, perché ha scritto una parola decisiva che è diventata un elemento permanente della dottrina sociale allorché afferma che i gravi problemi sociali si potevano risolvere soltanto mediante la collaborazione fra tutte le forze” (Centesimus annus 5,56,60)
</p>
<p>Leone XIII, in effetti, ha dedicato alla questione sociale ben tre encicliche, la più famosa delle quali è la Rerum novarum.
</p>
<p>
  Nella Immortale Dei (1.11.1885) afferma che la dimensione religiosa deve fondare la vita di quelle strutture politiche che servono la libertà dell'uomo e sono espressione autentica delle persone e dei rapporti sociali: “Il vivere in una società civile è insito nella natura stessa dell’uomo: e poiché egli non può, nell’isolamento, procurarsi né il vitto né il vestiario necessario alla vita, né raggiungere la perfezione intellettuale e morale, per disposizione provvidenziale nasce atto a congiungersi e a riunirsi con gli altri uomini, tanto nella società domestica quanto nella società civile, la quale sola può fornirgli tutto quanto basta perfettamente alla vita. E’ poiché non può reggersi alcuna efficacia e coerente impulso, verso un fine comune, ne consegue che alla convivenza civile è necessaria una autorità che la governi: e questa, non diversamente dalla società, proviene dalla natura e perciò da Dio stesso”<a href="#c15_n213" epub:type="noteref">213</a>.
</p>
<p>Nella <i>Libertas</i> (20.6.1888) si occupa della libertà umana e distingue tra la concezione della libertà propria del liberalismo e quella cristiana; precisa che il concetto di libertà intesa come mera capacità di scelta prepara una struttura della vita sociale e politica sostanzialmente negatrice della libertà stessa, invece dal punto di vista cristiano la libertà è sottoposta alla verità in quanto il valore supremo è la verità, mentre la libertà risulta la modalità umana per affermare la verità<a href="#c15_n214" epub:type="noteref">214</a>.
</p>
<p>
  La Rerum novarum, invece, in risposta alla prima grande questione sociale, “prende in esame la condizione dei lavoratori salariati, particolarmente penosa per gli operai delle industrie, afflitti da una indegna miseria; essa elenca, anche, gli errori che provocano il male sociale, esclude il socialismo come rimedio, espone con precisione la dottrina cattolica sul lavoro, sul diritto di proprietà, sul principio di collaborazione contrapposto alla lotta di classe come mezzo fondamentale per il cambiamento sociale, sul diritto dei deboli, sulla dignità dei poveri e sugli obblighi dei ricchi, sul perfezionamento della giustizia mediante la carità, sul diritto ad avere associazioni professionali” (<i>Compendio</i> 89).
</p>
<p>
  Con questo documento Leone XIII traccia un progetto sociale vero e proprio perché dimostra che il problema drammatico dello scontro capitale-lavoro può essere risolto a partire da una concezione religiosa dell'esistenza, senza ricorrere necessariamente ad una contrapposizione tra l'ideologia liberale da una parte e quella collettivistica dall'altra.
</p>
<p>
  L’uomo, difatti, viene considerato in tutta la sua interezza e non solo come lavoratore o datore di lavoro o in opposizione alla società, infrangendo così il meccanismo ideologico che considera l'uomo solo sotto il profilo economico e politico, riducendolo ad essere o capitalista o proletario, in perenne contrasto con l'avversario di classe, dominante la società o dominato da essa.
</p>
<p>
  Il Papa, pertanto, ha individuato nella personalità del singolo o del gruppo, chiamata in ogni situazione a leggere e ad affrontare i problemi, la via da percorrere, rivalutando, così, la persona come essere dotato di libertà e di responsabilità.
</p>
<p>
  In forza di ciò, Leone XIII rivendica alla Chiesa il ruolo di guida morale della società, mentre lo Stato e le associazioni sindacali vengono incoraggiati a contrastare gli “abusi” del capitalismo.
</p>

<b>Enciclica Quadragesimo anno di Pio XI (15.5.1931)</b>
<p>
  Nel 40° anniversario della <i>Rerum novarum</i> Pio XI in questa enciclica ne riprende e ne attualizza i temi, ne dimostra la validità e ribadisce che è possibile una alternativa positiva cristiana sia alla ideologia individualistica del liberismo capitalista che alla ideologia collettivistica del socialismo, e presenta la dottrina sociale cristiana come l'unico rimedio.
</p>
<p>
  Si era a ridosso della grave crisi economica del 1929 (crollo della Borsa di New York) ed il Papa, contro le due ideologie, indica la funzione sociale della proprietà privata e ribadisce il principio che il salario deve essere proporzionato non solo alle necessità del lavoratore, ma anche a quelle della sua famiglia; di conseguenza, per superare i conflitti di classe l'enciclica ammonisce sul mancato rispetto della libertà di associazione e ribadisce i principi di solidarietà e di collaborazione.
</p>
<p>
  La situazione politica che si andava deteriorando e la visione scientista della vita sociale, che avrebbe portato in Europa ai regimi totalitari del 19° secolo e a considerare la religione come un fattore di alienazione, inducono Pio XI a rivendicare alla Chiesa la sua missione di favorire la fraternizzazione tra i popoli attraverso la rivalutazione del senso religioso; a motivo di ciò cerca di promuovere il più possibile il ruolo concreto della Chiesa nella storia e nella società denunciando con forza il legame perverso tra il laicismo ed il totalitarismo.
</p>
<p>
  Pubblica, infatti, contro le sopraffazioni del regime fascista in Italia l'enciclica Non abbiamo bisogno (29.6.1931); si oppone vigorosamente alla dottrina teorica e alla struttura giuridica e politica del nazismo in Germania nell'enciclica Mit brennender Sorge «Con viva preoccupazione» (14.3.1937); critica in modo sistematico il comunismo ateo, definendolo intrinsecamente perverso, nell’enciclica Divini Redemptoris (19.3.1937); appoggia la posizione ufficiale della Chiesa spagnola contro la dittatura franchista presentata nella Lettera pastorale del 1.7.1937, per condannare i provvedimenti restrittivi della libertà dei cristiani e la persecuzione religiosa durante la guerra civile, che causò la morte di 4.000 sacerdoti, 2.500 religiosi, 300 suore di clausura, 30 Vescovi, 10.000 fedeli.
</p>

<b>Radiomessaggi natalizi di Pio XII</b>
<p>
  Durante il suo pontificato Pio XII non ha pubblicato encicliche sociali, ma in vari radiomessaggi in occasione del Natale approfondisce la riflessione magisteriale su un nuovo ordine sociale, governato dalla morale e dal diritto e centrato sulla giustizia e sulla pace. Egli, infatti, governa la Chiesa negli anni della seconda guerra mondiale ed in quelli difficili della ricostruzione ed “il suo Magistero sociale rappresentò per molti popoli di tutti i continenti, e per milioni di credenti e di non credenti, la voce della coscienza universale, interpretata e proclamata in intima connessione con la Parola di Dio, portando con la sua autorità morale e il suo prestigio la luce della sapienza cristiana a innumerevoli uomini di ogni categoria e livello sociale” (<i>Orientamenti per lo studio e l’insegnamento</i>... 22).
</p>
<p>
  A più riprese, poi, il Papa ribadisce che la dottrina sociale, che attinge sia dal diritto naturale che dalla rivelazione, contribuisce in modo determinante alla costruzione di una società solidarista, nella quale l'apporto dei singoli e dei gruppi contribuisce alla crescita del bene comune; “per questa sensibilità ed intelligenza nel cogliere i <i>segni dei tempi</i> Pio XII viene considerato il precursore immediato del Concilio Vaticano II e dell'insegnamento sociale dei Papi che gli sono succeduti” (<i>Compendio</i> 93).
</p>

<b>Enciclica Mater et Magistra di Giovanni XXIII (15.5.1961)</b>
<p>
  Con questa enciclica, pubblicata nel 60° anniversario della <i>Rerum novarum</i>, la dottrina sociale acquista progressivamente una dimensione planetaria in quanto i problemi economico-sociali assumono via via una rilevanza internazionale, difatti, “gli anni sessanta aprono orizzonti promettenti: la ripresa dopo le devastazioni della guerra, l'inizio della decolonizzazione, i primi timidi segnali di un disgelo tra i due blocchi, americano e sovietico” (<i>Compendio</i> 94).
</p>
<p>
  Giovanni XXIII percepisce i nuovi <i>segni dei tempi</i> e presentando la Chiesa come “Madre e Maestra di tutte le genti”, “mira ad aggiornare i documenti già conosciuti ea fare un ulteriore passo in avanti nel processo di evangelizzazione di tutta la comunità cristiana” (<i>Orientamenti</i> ... 23); “a motivo di ciò la Chiesa è chiamata, nella verità, nella giustizia e nell’amore, a collaborare con tutti gli uomini per costruire una autentica comunione” (<i>Compendio</i> 94).
</p>
<p>Affrontando la questione sociale l'enciclica cerca nella concretezza delle situazioni il modo migliore per realizzare il messaggio di giustizia del Vangelo a causa dell’ampliarsi dei fenomeni di squilibrio sociale, non più legati solo alla questione operaia e alla rivoluzione industriale, ma estesi ai problemi dell'agricoltura, al divario tra zone ricche e zone povere dello stesso paese, all’incremento demografico, alla presenza di nazioni economicamente sviluppate e di nazioni in via di sviluppo.</p>
<p>
  Questa situazione è considerata dal Papa come il più grave e minaccioso pericolo per il futuro dell'umanità per cui, “a tutela della dignità sacra della persona, la dottrina sociale è necessaria in quanto indica con chiarezza le vie sicure per ricomporre i rapporti della convivenza secondo criteri universali” (n. 229).
</p>
<p>
  Tuttavia, però, precisa il Papa, se non si mette al centro la persona umana, “qualunque sia il progresso tecnico ed economico, nel mondo non vi sarà né giustizia né pace finché gli uomini non ritornano al senso della dignità di creature e figli di Dio, infatti l'uomo, staccato da Dio, diventa disumano con se stesso e con i suoi simili, perché l’ordinato rapporto di convivenza presuppone l'ordinato rapporto della coscienza personale con Dio, fonte di verità, di giustizia e di amore” (n. 224).
</p>

<b>Enciclica Pacem in terris di Giovanni XXIII (11.4.1963)</b>
<p>
  Con questa enciclica il Papa pone alla ribalta del mondo, preoccupato per i continui pericoli di guerre e per la proliferazione delle armi nucleari, il problema della pace, ed affida “a tutti gli uomini di buona volontà il compito di ricomporre i rapporti della convivenza nella verità, nella giustizia, nell’amore e nella libertà” (n. 59); ciò perché “la pace rimane solo vuoto suono di parole se l'ordine non è fondato sulla verità, costruito secondo giustizia, vivificato e integrato dalla carità, posto in atto nella libertà” (n. 60).
</p>
<p>
  L’accoglienza del documento è entusiasta, non solo nel mondo cattolico ma anche in altri contesti ufficiali, perché auspica la pace come frutto della giustizia sociale, il che “comporta, oltre al riconoscimento dei vicendevoli diritti, l'adempimento dei rispettivi doveri” (n. 34).
</p>
<p>
  A motivo di ciò l'enciclica costituisce una memorabile “Carta dei diritti” a favore delle persone e del cittadino: diritto all'esistenza e ad un tenore di vita dignitoso; diritto al rispetto e alla libertà di pensiero; diritto all'istruzione, alla libertà religiosa, alla libera iniziativa in campo economico e alla retribuzione del lavoro; diritto alla proprietà privata, alla libera associazione, all'emigrazione, alla corresponsabilità politica e alla tutela giuridica.
</p>
<p>
  Il Papa ribadisce, altresì, che i cattolici, di fronte a queste problematiche, devono abbandonare l'atteggiamento di estraneità e di diffidenza, per assumere il ruolo di portavoce delle istanze più autentiche di progresso e di liberazione dei popoli, adeguando la loro azione al mutamento dei problemi e delle situazioni, cercando di volta in volta di tutelare i diritti delle persone e delle comunità.
</p>
<p>
  Giovanni XXIII si sofferma anche sul grave problema della tensione tra i due blocchi e degli armamenti; è, infatti, il periodo in cui la tensione russo-americana raggiunge l'apice per la presenza nell'isola di Cuba dei missili russi a testata nucleare e per la reazione americana. Egli deplora che queste situazioni “si sogliono giustificare adducendo il motivo che se una pace oggi è possibile, non può essere che una pace fondata sull'equilibrio delle forze; [...] chiarisce, invece, che per il bene dell'umanità occorre arrestare la corsa agli armamenti, ridurre simultaneamente e reciprocamente quelli già esistenti, mettere al bando le armi nucleari, giungere di conseguenza al disarmo. [...] Tutto ciò comporta, però, che al criterio della pace armata subentri il principio della pace costruita sulla vicendevole fiducia” (n. 39).
</p>

<b>Costituzione pastorale Gaudium et Spes (7.12.1965)</b>

<p>
  Il documento conciliare rappresenta una significativa risposta della Chiesa alle attese del mondo contemporaneo in quanto, "in sintonia con il rinnovamento ecclesiologico, presenta una nuova concezione di essere comunità dei credenti e popolo di Dio; esso, infatti, ha suscitato nuovo interesse per la dottrina contenuta nei documenti precedenti circa la testimonianza e la vita dèi cristiani, come vie autentiche per rendere visibile la presenza di Dio nel mondo” (<i>Orientamenti per lo studio e l'insegnamento</i> ...24).
</p>
<p>
  Il rapporto, pertanto, è tra il popolo di Dio e la realtà planetaria, per cui la Chiesa è “intimamente solidale con il genere umano e la sua storia, cammina con tutta l'umanità ed è soggetta insieme al mondo alla medesima sorte terrena; ma nel contempo deve essere fermento e quasi anima della società umana, per rinnovarla in Cristo e trasformarla in famiglia di Dio" (<i>Compendio</i> 96).
</p>
<p>
  La Costituzione, di conseguenza, “affronta organicamente i temi della cultura, della vita economico-sociale, del matrimonio e della famiglia, della comunità politica, della pace e della comunità dei popoli, alla luce della visione antropologica cristiana e della missione della Chiesa, a partire dalla persona e in direzione di essa” (<i>Compendio</i> 96).
</p>
<p>
  In ordine a questi temi il Magistero della Chiesa, pertanto, si esprime diffusamente al suo più alto livello, e sui diversi aspetti temporali della vita cristiana pone l'attenzione ai cambiamenti sociali, psicologici, politici, economici, morali e religiosi denotando la preoccupazione pastorale della Chiesa per i problemi degli uomini e per il dialogo con il mondo (cf. <i>Orientamenti</i> 24).
</p>

<b>Decreto conciliare Dignitatis humanae (7.12.1965)</b>
<p>
  Il Concilio in questo documento proclama il diritto alla libertà religiosa, fondata sulla dignità della persona umana, che deve essere sancito come diritto civile nell'ordinamento giuridico della società, perché “il diritto alla libertà religiosa si fonda realmente sulla stessa dignità della persona umana, quale si conosce, sia per mezzo della parola di Dio rivelata che tramite la stessa ragione” (n. 2). Questo principio, pertanto, va affrontato alla luce della Rivelazione perché “la dottrina sulla libertà affonda le sue radici in essa e fa conoscere la dignità della persona umana in tutta la sua ampiezza presentando il rispetto di Cristo verso la libertà degli esseri umani nell'adempimento del dovere di credere alla parola di Dio” (n. 9).
</p>
<p>
  Si sofferma, poi, sulle implicazioni pastorali, ricordando che si tratta di un diritto riguardante non solo le singole persone, ma anche le diverse comunità, auspicando che “nella famiglia umana si instaurino e si consolidino relazioni di concordia e di pace” (n. 15).
</p>

<b>Enciclica Populorum progressio di Paolo VI (26.3.1967)</b>
<p>
  Con questo documento la Chiesa post-conciliare prende atto della mondializzazione dei problemi economici e sociali e denuncia con forza il grande divario che separa i paesi del benessere da quelli del sottosviluppo; da qui l’attenta osservazione da parte della Chiesa per lo sviluppo dei popoli, in modo particolare di quelli che lottano per liberarsi dal giogo della fame, della miseria, delle malattie endemiche, dell’ignoranza; che cercano una partecipazione più larga ai frutti della civiltà e una più attiva valorizzazione delle loro qualità umane, che si muovono con decisione verso la meta di un loro pieno rigoglio” (n. 1).
</p>
<p>
  Ne segue, afferma il Papa, che “lo sviluppo è il nuovo nome della pace”, ed esso è un diritto di tutti i popoli, per cui “il superfluo dei paesi ricchi deve servire ai paesi poveri, in quanto la regola che valeva un tempo in favore dei più vicini deve essere applicata oggi alla totalità dei bisognosi del mondo” (n. 49). L'enciclica, così, non esita a condannare gli abusi e la logica dell’accumulazione capitalistica, “la quale considera il profitto come motore essenziale del progresso economico, la concorrenza come legge suprema dell'economia, la proprietà privata dei mezzi di produzione come un diritto assoluto, senza limiti né obblighi sociali corrispondenti” (n. 26).
</p>
<p>
  Lo sviluppo, difatti, non consiste nell'avere di più, bensì nell’essere di più, perché “avere di più, per i popoli come per le persone, non è lo scopo ultimo in quanto ogni crescita è ambivalente: è necessaria, per permettere all’uomo di essere più uomo, ma contemporaneamente lo rinserra in una prigione, allorché diventa il bene supremo che impedisce di guardare oltre” (n. 19).
</p>
<p>
  Il Papa rileva che, di fronte “all'ingiustizia che grida verso il cielo, grande è la tentazione di popolazioni intere di respingere con la violenza simili ingiurie alla dignità umana” (n. 30), ma aggiunge subito che “l’insurrezione armata, salvo nel caso di una tirannia evidente e prolungata che attenti gravemente ai diritti fondamentali della persona e nuocesse in modo pericoloso al bene comune del paese, è fonte di nuove ingiustizie, introduce nuovi squilibri e provoca nuove rovine” (n. 31).
</p>
<p>
  Necessario, allora, chiarisce Paolo VI, “affrontare coraggiosamente la situazione e le ingiustizie che essa determina perché lo sviluppo esige delle trasformazioni audaci e profondamente innovatrici” (n. 32), le quali, per avere un peso reale sul destino dei popoli, devono avere una prospettiva mondiale. Il Papa, di conseguenza, auspica un “umanesimo planetario” governato da valori spirituali, e concretizza tale auspicio indicando per il primo giorno dell'anno, a partire dal 1968, la “Giornata Mondiale della Pace”; i Messaggi che vengono pubblicati per l'occasione rappresentano un ulteriore apporto alla dottrina sociale.
</p>

<b>Lettera apostolica Octogesima adveniens di Paolo VI (14.5.1971)</b>

<p>
  In occasione dell’80° anniversario della <i>Rerum novarum</i> Paolo VI, “senza dimenticare i problemi già affrontati dai suoi predecessori, vuole attirare l'attenzione su alcune questioni le quali, per la loro urgenza, la loro ampiezza e la loro complessità, devono essere al centro delle preoccupazioni dei cristiani affinché, insieme con gli altri uomini, si impegnino a risolvere le nuove difficoltà che coinvolgono l'avvenire stesso dell'uomo” (n. 7).
</p>
<p>
  Il Papa, così, prende atto della fine della società industriale e “riflette sulla società post-industriale con tutti i suoi complessi problemi, rilevando l’insufficienza delle ideologie a rispondere a tali sfide: l’urbanizzazione, la condizione giovanile, la situazione della donna, la disoccupazione, le discriminazioni, l'emigrazione, l’incremento demografico, l'influsso dei mezzi di comunicazione sociale, l'ambiente naturale” (<i>Compendio</i> 100).
</p>
<p>
  Egli precisa che, “di fronte a situazioni tanto diverse, è difficile pronunciare una soluzione di valore universale” (n. 4), ma ribadisce che “l’insegnamento sociale della Chiesa accompagna gli uomini nella loro ricerca, e quindi si pronuncia per la propria sensibilità verso le loro attese, perché animata da una volontà disinteressata di servizio e di attenzione per i più poveri” (n. 42).
</p>
<p>
  Di rilievo, nel documento, la denuncia di nuove forme di povertà e di emarginazione, derivate dal disordinato sviluppo degli insediamenti urbani, e quello quanto mai attuale dello “sfruttamento sconsiderato della natura, che l’uomo rischia di distruggere, provocando un degrado ecologico irreversibile di cui può essere a sua volta vittima” (n. 21).
</p>
<p>
  Nell'ambito dell'affermazione del diritto al lavoro, il Papa sottolinea l'esigenza di consentire al lavoratore “la possibilità di sviluppare le proprie qualità e la propria personalità nell'esercizio della sua professione”; tuttavia, nota il Papa, “se per la difesa di questi diritti, le società democratiche accettano il principio del diritto sindacale, esse non sono, peraltro, sempre aperte all’esercizio di tale diritto” (n. 14).
</p>
<p>
  Queste affermazioni di Paolo VI preludono, profeticamente, al concetto di “soggettività del lavoro umano” che sarà sviluppato in seguito da Giovanni Paolo II.
</p>



<b>Enciclica Laborem exercens di Giovanni Paolo II (14.9.1981)</b>

<p>
  Il magistero sociale di Giovanni Paolo II, esposto in tre encicliche, si colloca all’interno della dottrina sociale classica che vede nella persona e nella gradualità la vera realizzazione del bene comune, come egli stesso afferma: “Il bene comune è il nuovo nome della giustizia, che non può essere raggiunto per mezzo della violenza, perché essa distrugge ciò che intende creare, sia quando cerca di mantenere i privilegi di alcuni, sia quando tenta di imporre le trasformazioni necessarie?”<a href="#c15_n215" epub:type="noteref">215</a>.
</p>
<p>
  Fulcro del suo insegnamento è l'uomo e la sua dignità per cui la Chiesa “deve essere consapevole, in modo sempre nuovo, della sua situazione, deve cioè essere consapevole delle sue possibilità, che prendono sempre nuovo orientamento, deve essere consapevole delle minacce che si presentano all’uomo; deve essere consapevole, altresì, di tutto ciò che sembra essere contrario allo sforzo perché la vita umana divenga sempre più nuova, perché tutto ciò che compone questa vita risponda alla vera dignità dell’uomo. In altre parole, deve essere consapevole di tutto ciò che è contrario a quel processo” (Redemptor hominis 14)<a href="#c15_n216" epub:type="noteref">216</a>.
</p>
<p>
  In questa ottica si colloca l'enciclica, pubblicata per il 90° anniversario della Rerum novarum, ma in ritardo a causa dell’attentato del 13 maggio di quell'anno, con la quale il Papa inaugura il suo magistero sociale e pone le basi di esso sul concetto di “dignità del lavoro”, perché ritiene questo lo strumento essenziale per la più piena realizzazione della persona. Il documento, così, distingue tra “lavoro oggettivo” e “lavoro soggettivo” per esplicitare una “teologia del lavoro”, cioè collegare questa attività umana con l'opera creatrice e redentrice di Dio.
</p>
<p>
  Afferma il Papa che “la Chiesa trova già nelle prime pagine del Libro della Genesi la fonte della sua convinzione che il lavoro costituisce una fondamentale dimensione dell'esistenza umana sulla terra, [...] in quanto l'uomo, fatto ad <i>immagine e somiglianza di Dio</i>, viene incaricato da Lui di <i>riempire la terra e soggiogarla</i> (Gn 1,27-28): [...] tuttavia, anche se queste parole non si riferiscono direttamente ed esplicitamente al lavoro, indirettamente già glielo indicano al di là di ogni dubbio come attività da svolgere nel mondo” (n. 4).
</p>
<p>
  Da questa premessa Giovanni Paolo II ricava il senso oggettivo e soggettivo del lavoro: “Il senso oggettivo emerge dal dominio dell'uomo sulla terra che si compie nel lavoro e mediante il lavoro e che trova la sua espressione nelle varie epoche della cultura e della civiltà” (n. 5); il senso soggettivo, invece, rimanda al dato biblico che presenta l’uomo come persona, “cioè un essere soggettivo capace di agire in modo programmato e razionale, capace di decidere da sé e tendente a realizzare se stesso, quindi, come persona, l'uomo è soggetto del lavoro” (n. 6).
</p>
<p>
  Segue da ciò che l'uomo attraverso il lavoro collabora con Dio nel compito di trasformare il creato per renderlo sempre più abitabile, ed è per questo motivo che il lavoro umano acquista la sua più alta dignità, per cui, afferma il Papa, “<i>il lavoro è per l'uomo, e non l’uomo per il lavoro</i>” (n. 6).
</p>
<p>
  Questa riflessione etico-teologica sul primato della dimensione personalistica del lavoro fa considerare al Papa che la proprietà privata dei mezzi di produzione è sempre subordinata alla destinazione universale dei beni; inoltre egli ridimensiona la contrapposizione tra i regimi capitalistici e collettivistici, considerati entrambi frutto di una economia materialista che pone la dimensione umana del lavoro in subordine rispetto agli interessi produttivi, perché “il lavoro umano non riguarda soltanto l'economia, ma coinvolge anche e soprattutto i valori personali” (n. 15).
</p>
<p>
  L'enciclica tratta, poi, della giusta retribuzione, che deve essere “sufficiente per fondare e mantenere degnamente una famiglia, e per assicurare il futuro e mantenere degnamente una famiglia, e per assicurare il futuro” (n.19); dell’importanza dèi sindacati, “per la difesa degli interessi di ogni singola professione” (n. 20); della legittimità dello sciopero, che è un diritto dei lavoratori, e che “deve servire ai sindacati come estremo rimedio per la difesa dei giusti diritti dei loro membri” (n. 20d).
</p>

<b>Enciclica Sollicitudo rei socialis di Giovanni Paolo II (30.12.1987)</b>
<p>
  Per ricordare il 20° anniversario della <i>Populorum progressio</i> di Paolo VI, e per rimarcarne la sua attualità il Papa in questa enciclica ribadisce “il principio della continuità e del costante rinnovamento dell'insegnamento sociale della Chiesa, pur con il variare delle condizioni storiche e dell’incessante fluire degli avvenimenti in cui si muove la vita degli uomini e delle società” (n. 3).
</p>
<p>
  Il documento, così, “affronta nuovamente il tema dello sviluppo lungo due direttive: da una parte, la situazione drammatica del mondo contemporaneo, sotto il profilo dello sviluppo mancato del Terzo Mondo, dall'altra, il senso, le condizioni e le esigenze di uno sviluppo degno dell’uomo” (Compendio 102).
  L'enciclica ribadisce l'attualità della Populorum progressio, ma la riflessione viene estesa agli aspetti salienti del mondo contemporaneo: viene messo in evidenza come nel corso degli anni si sia accresciuto il divario di risorse, di beni e di servizi tra Nord e Sud del mondo (n. 14); come si sia incrementato il sottosviluppo, non solo economico e sociale, ma anche culturale, sociale ed umano (n. 15); quanto sia aumentato il debito internazionale che provoca interdipendenza tra Paesi sviluppati e Paesi in via di sviluppo (nn. 19-20).
</p>
<p>
  Il Papa, inoltre, condanna moralmente il commercio delle armi, soprattutto di quelle atomiche, che provoca guerre, persecuzioni e discriminazioni di ogni tipo che creano milioni di rifugiati; condanna ogni tipo di terrorismo, che colpisce in modo sempre più indiscriminato, come pure le campagne sistematiche contro la natalità (nn. 24-25).
</p>
<p>
  In conseguenza di quanto detto Giovanni Paolo II si sofferma sull’autentico sviluppo umano e propone “la differenza tra progresso e sviluppo affermando che il vero sviluppo non può limitarsi alla moltiplicazione dei beni e dei servizi, cioè a ciò che si possiede, ma deve contribuire alla pienezza dell'essere dell'uomo; solo così si delinea con chiarezza la natura morale del vero sviluppo” (Compendio 102). Completa, poi, l'espressione di Paolo VI, “lo sviluppo è il nuovo nome della pace”, affermando che “la solidarietà tra persone, popoli e Nazioni è via alla pace e allo sviluppo” (n. 39); da qui l’invito a tutti gli uomini perché mettano in atto tutte le iniziative di solidarietà e di amore preferenziale per i poveri ed i popoli in via di sviluppo, affinché la solidarietà, ispirata e generata dalla carità, vinca i <i>meccanismi perversi</i> e le <i>strutture di peccato</i> (n. 40).
</p>
<p>
  Il Papa chiarisce, così, che “la Chiesa, per la sua missione evangelizzatrice, deve intervenire perché si realizzi uno sviluppo autentico, ma essa non propone sistemi o programmi economici e politici, né manifesta preferenze per gli uni o per gli altri, desidera solo che la dignità dell'uomo sia debitamente rispettata e promossa, e che a lei stessa sia lasciato lo spazio necessario per esercitare il suo ministero nel mondo” (n. 41).
</p>
<p>
  Dopo aver precisato che “la dottrina sociale della Chiesa non è una terza via, ma si colloca al di là e al di sopra della contrapposizione tra capitalismo e collettivismo”, il Papa afferma che l'insegnamento e la diffusione della dottrina sociale fanno parte della missione evangelizzatrice della Chiesa, e, trattandosi di una dottrina indirizzata a guidare la condotta delle persone, ne deriva di conseguenza l'impegno per la giustizia secondo il ruolo, la vocazione e le condizioni di ciascuno. A questo ministero, che è un aspetto della funzione profetica della Chiesa, appartiene pure la denuncia dei mali e delle ingiustizie, ma conviene chiarire che l’annuncio è sempre più importante della denuncia, e questa non può prescindere da quello, che le offre la vera solidità e la forza della motivazione più alta” (n. 41c).
</p>
<p>
  Nella conclusione Giovanni Paolo II si sofferma ad esaminare una devianza che si è diffusa “nel periodo successivo alla pubblicazione della <i>Populorum progressio</i>, in alcune aree della Chiesa cattolica, in particolare nell'America Latina, nell’affrontare i problemi della miseria e del sottosviluppo, e che ha fatto della liberazione la categoria fondamentale ed il primo principio di azione” (n.46); il Papa fa riferimento alla <i>Teologia della liberazione</i>.
</p>


<b>La Teologia della liberazione</b>
<p>
  L'Istruzione <i>Libertatis nuntius</i><a href="#c15_n217" epub:type="noteref">217</a>, la definisce “movimento teologico e pastorale nato dapprima nei paesi dell'America latina, contrassegnati dall'eredità religiosa e culturale del cristianesimo, e poi in altre regioni del terzo mondo, come pure in certi ambienti dei paesi industrializzati” (III, 2).
</p>
<p>
  La nascita del movimento risale al 1968 quando la Conferenza Episcopale Latino-americana (CELAM) svoltasi a Medellin (Colombia) prese posizione in favore dei gruppi più diseredati della società latinoamericana e della loro lotta e si pronunciò per una Chiesa popolare e socialmente attiva.
</p>
<p>
  La sfida per i cristiani è, pertanto, racchiusa in una domanda: “Come si può affermare che Dio è un Padre buono in un mondo pieno di ingiustizie??”; la risposta a questa domanda è: “Per predicare e annunciare un Dio buono si deve trasformare il male in bene”.
</p>
<p>
  Purtroppo i teologi della liberazione, per far fronte all'aggravarsi della crisi politica e sociale latinoamericana, a causa del diffondersi negli anni '70 di dittature o regimi oppressivi, elaborarono proposte molto radicali e basarono la loro riflessione sul principio che la povertà non è né naturale né innocente, ma è il prodotto di relazioni sociali ingiuste, per cui, di conseguenza, la povertà è sinonimo di oppressione.
</p>
<p>
  Il rappresentante più significativo di questo movimento fu il teologo domenicano Gustavo Gutierrez, altri esponenti furono il frate francescano Leonardo Boff, l'arcivescovo di San Salvador Oscar Arnulfo Romero, il cardinale di San Paolo Paulo Evaristo Arns, il vescovo Helder Camara; se i presupposti del movimento erano condivisibili, praticamente non lo furono perché in Nicaragua numerosi sacerdoti e laici presero parte alla lotta armata contro la dittatura di Somoza, e in seguito due sacerdoti, Ernesto Cardenal e Miguel D’Escoto, entrarono nel governo sandinista dichiarando che: “Comunismo e Regno di Dio sulla terra sono la stessa cosa”.
</p>
<p>
  La diffusione dei principi della <i>Teologia della liberazione</i> si ebbe soprattutto attraverso la formazione delle CEB (Comunità Ecclesiastiche di Base) che avevano finalità non soltanto confessionali, ma anche di emancipazione politica, sociale ed economica.
</p>
<p>
  I teologi della <i>Liberazione</i>, purtroppo, per leggere ed interpretare la società e le ingiustizie, usarono la sociologia, la storia, l'economia e l'antropologia, rielaborate con le categorie della teologia e del vangelo, ma ben presto l'analisi marxista e la lotta di classe diventarono centrali in molte loro proposte; questa estremizzazione della <i>Teologia della liberazione</i>, che faceva riferimento all'analisi marxista della realtà, provocò da subito forti reazioni e numerose condanne da parte delle autorità ecclesiastiche.
</p>
<p>
  Papa Paolo VI nell’Esortazione apostolica Evangelii nuntiandi (8.12.1973) aveva affermato che “molti cristiani, anche generosi e sensibili alle questioni drammatiche che racchiude il problema della liberazione, volendo impegnare la Chiesa nello sforzo di liberazione, hanno spesso tentato di ridurre la sua missione alle dimensioni di un progetto semplicemente temporale; i suoi compiti ad un disegno antropologico; la salvezza, di cui essa è messaggera e sacramento, a un benessere materiale; la sua attività, trascurando ogni preoccupazione spirituale e religiosa, a iniziative di ordine politico o sociale. Ma se così fosse, prosegue il Papa, la Chiesa perderebbe la sua significazione fondamentale, per cui il suo messaggio di liberazione non avrebbe più alcuna originalità e finirebbe facilmente per essere accaparrato e manipolato da sistemi ideologici e da partiti politici” (n. 32).
</p>
<p>
  Ribadì, inoltre, che “la liberazione, che l'evangelizzazione annuncia e si sforza di realizzare, non può limitarsi alla semplice e ristretta dimensione economica, politica, sociale o culturale, ma deve mirare all’uomo intero, in ogni sua dimensione, compresa la sua apertura verso l'assoluto” (n. 33); in forza di ciò, conclude il Papa, “la Chiesa rifiuta di sostituire l'annuncio del Regno con la proclamazione delle liberazioni umane, e sostiene che anche il suo contributo alla liberazione è incompleto se trascura di annunciare la salvezza in Gesù Cristo” (n. 34).
</p>
<p>
  Nella Conferenza Episcopale latinoamericana tenutasi a Puebla (Messico) nel 1979, alla presenza di Giovanni Paolo II, emerge una forte opposizione alla tesi della <i>Teologia della liberazione</i> e viene ribadito che la verità completa sull’uomo è la base della vera liberazione.
</p>
<p>
  Nel 1984 la Congregazione per la Dottrina della Fede, Prefetto il Card. Joseph Ratzinger, pubblica l'Istruzione <i>Libertatis nuntius</i> con l'intento di “attirare l'attenzione dei pastori, dei teologi e di tutti i fedeli, sulle devianze e sui rischi di deviazione, pericolosi per la fede e per la vita cristiana, insiti in certe forme della teologia della liberazione, che ricorrono in maniera non sufficientemente critica a concetti mutuati da diverse correnti del pensiero marxista” (Introduzione).
</p>
<p>
  L’Istruzione precisa, inoltre, che “pur riconoscendo che l'espressione teologia della liberazione designs innanzitutto una preoccupazione privilegiata, generatrice di impegno per la giustizia, rivolta ai poveri e alle vittime dell'oppressione, [...] ed è una riflessione teologica incentrata sul tema biblico della liberazione e sull'urgenza delle sue applicazioni pratiche, nota che le frontiere dottrinali delle teologie della liberazione non sono ben definite perché il significato della liberazione non può essere rettamente compreso se non alla luce della specificità del messaggio della rivelazione, interpretato autenticamente dal magistero della Chiesa” (III, 3-4).
</p>
<p>
  Queste teologie, infatti, si rifanno al racconto dell'Esodo, ma trascurano di leggerlo come evento costitutivo per la liberazione dalla dominazione straniera e dalla schiavitù del popolo eletto, per cui il significato di questa liberazione è la sua finalità, cioè essere ordinata alla fondazione del popolo di Dio e al culto dell'alleanza celebrato sul monte Sinai; a motivo di ciò la liberazione dell'esodo non può essere ridotta ad una liberazione di natura principalmente ed esclusivamente politica (cf. IV, 3).
</p>
<p>
  Pertanto, conclude l’Istruzione, dato che il pensiero di Marx e dei marxisti ha una concezione totalizzante del mondo, integrata in una struttura filosofico-ideologica che conduce ad un tipo di società totalitaria e violenta, le tesi da essi proposte sono fondamentalmente incompatibili con la concezione cristiana dell'uomo e della società (VII, 6-8).
</p>
<p>
  Così, ad esempio, la lotta di classe si trasforma in lotta tra le classi perché “alla violenza, che costituisce il rapporto di dominio dei ricchi sui poveri, dovrà rispondere la contro-violenza rivoluzionaria con la quale questo rapporto sarà capovolto; in questo modo la lotta di classe è presentata come una legge necessaria” (VIII, 7).
</p>
<p>
  Il pericolo di una simile lettura, nota l’Istruzione, è che “la lotta delle classi venga vista come il motore della storia, per giungere ad affermare che Dio si fa storia, quindi, vi è una sola storia nella quale non si deve distinguere tra storia della salvezza e storia profana; [...] in questo modo si tende ad identificare il regno di Dio ed il suo divenire con il movimento della liberazione umana ed a fare della storia stessa il soggetto del suo proprio sviluppo come processo di auto-redenzione dell’uomo mediante la lotta di classe. Questa identificazione, ovviamente, è in opposizione alla fede della Chiesa” (IX, 3).
</p>
<p>
  Nel 2007 i Vescovi latinoamericani riuniti presso il santuario mariano dell’Aparecida hanno riaffermato il primato della fede nel giudicare la realtà e nell’ispirare la prassi conseguente; tra gli esponenti di spicco di quell'incontro emerse l’Arcivescovo di Buenos Aires Jorge Mario Bergoglio, futuro Papa Francesco, che criticò nella Teologia della liberazione “l’uso di una ermeneutica marxista per affermare il prevalere del primato della fede rispetto al primato assegnato al povero in nome di una lettura <i>ideologizzata</i> della realtà”; egli da Pontefice ha sintetizzato questo pensiero con l'espressione. “Voglio una Chiesa povera per i poveri”.
</p>
<p>
  In seguito a tutte queste prese di posizione i principali rappresentanti della <i>Teologia della liberazione</i> furono progressivamente allontanati dai nodi gerarchici superiori ed il loro campo di azione venne via via ridotto; emblematico il caso del frate francescano Leonardo Boff che dopo diversi processi ecclesiatici nel 1992 fu costretto da Giovanni Paolo II ad abbandonare l'ordine.
</p>

<b>Enciclica Centesimus annus di Giovanni Paolo II (1.5.1991)</b>
<p>
  A 100 anni dalla <i>Rerum novarum</i> il Papa promulga la sua terza enciclica sociale con la quale “intende proporne una <i>rilettura</i>, invitando a <i>guardare indietro</i>, per scoprire nuovamente la ricchezza dei principi in essa formulati per la soluzione della questione operaia; a <i>guardare intorno</i>, per vedere le <i>cose nuove</i> che ci circondano, ben diverse dalle cose nuove che hanno contraddistinto l’ultimo decennio del secolo passato; a guardare al futuro, per intravedere il Terzo Millennio dell'era cristiana, carico di incognite, ma anche di promesse” (n. 3).
</p>
<p>
  Il documento, pertanto, richiama l’attenzione del mondo sulle nuove dimensioni ed i nuovi termini in cui si pone oggi la “questione sociale” e precisa che “la <i>nuova evangelizzazione</i>, di cui il mondo moderno ha urgente necessità, deve annoverare tra le sue componenti essenziali l'annuncio della dottrina sociale della Chiesa, idonea ad indicare la retta via per rispondere alle grandi sfide dell’età contemporanea, mentre cresce il discredito delle ideologie” (n. 5).
</p>
<p>
  Di fronte alle due prospettive ideologiche del liberismo e del socialismo, Giovanni Paolo II indica nel principio di solidarietà “uno dei principi basilari della concezione cristiana dell'organizzazione sociale e politica più volte enunciato da Leone XIII con il nome di <i>amicizia</i>, da Pio XII con il nome non meno significativo di <i>carità sociale</i>, da Paolo VI, che amplia il concetto secondo le moderne e molteplici dimensioni della questione sociale, con il nome di <i>civiltà dell'amore</i>” (n. 10).
</p>
<p>
  Il Papa sottolinea la “sorprendente esattezza” delle previsioni contenute nel messaggio leonino, sia in riferimento al concetto della libertà umana, con riferimento al socialismo, al comunismo e alla lotta di classe, sia per le conseguenze legate a questi eventi, quali violenze e stermini di popoli (cf. nn. 12-21).
</p>
<p>
  Il documento analizza, poi, gli avvenimenti successi negli anni '90: la caduta di molti regimi dittatoriali e oppressivi (1989), la distruzione del Muro di Berlino (1990), lo scioglimento del Partito Comunista in Unione Sovietica (1991); i fattori determinanti per l’avverarsi di questi eventi il Papa li individua nella violazione dei diritti del lavoro e nella inefficienza del sistema economico, ma soprattutto “nel vuoto spirituale provocato dall'ateismo” (nn. 22-29).
</p>
<p>
  Fulcro del messaggio dell'enciclica è la trattazione che il Papa fa, al cap.IV, della proprietà privata e della universale destinazione dei beni. Egli afferma che la loro origine è Dio stesso e che la ripartizione tra Paesi industrializzati e Paesi poveri è discriminante verso questi ultimi, pertanto ingiusta; parimenti è discriminante e ingiusta la loro distribuzione all'interno di uno stesso Paese e il loro esasperato sfruttamento; è censurabile il comportamento dei poteri pubblici per la loro cura; è auspicabile regolamentare il libero mercato.
</p>
<p>
  Nel capitolo conclusivo il Papa afferma che al centro della dottrina sociale c'è l'uomo, che “la Chiesa non può abbandonare in quanto egli è la prima via che essa deve percorrere nel compimento della sua missione, [...] via tracciata da Cristo stesso, via che immutabilmente passa attraverso il mistero dell’incarnazione e della redenzione” (n. 53). Ribadisce, altresì, che “la dottrina sociale ha di per sé il valore di uno strumento di evangelizzazione e di promozione della giustizia” (n. 5460), ma soprattutto afferma con forza che “anche nel Terzo Millennio la Chiesa sarà fedele nel fare propria la via dell'amore, consapevole che non procede da sola, ma con Cristo, suo Signore, il quale ha fatto propria la via dell'uomo e lo guida anche quando questi non se rende conto” (n. 62).
</p>

<b>Enciclica Caritas in Veritate di Benedetto XVI (29.6.2009)</b>
<p>
  L'enciclica è incentrata sui grandi temi posti dalla globalizzazione dell'economia e dei suoi effetti sulla vita delle persone; essa si colloca sulla scia della <i>Polulorum progressio</i> di Paolo VI, dedicata alla cooperazione tra i popoli e al problema dei Paesi in via di sviluppo, e della <i>Sollicitudo rei socialis</i> di Giovanni Paolo II, dedicata al dramma dello sviluppo sociale, agli squilibri e alle disuguaglianze ad esso collegate.
</p>
<p>
  Il Papa esordisce affermando che “la carità nella verità, di cui Gesù Cristo si è fatto testimone con la sua vita terrena, è la principale forza propulsiva per il vero sviluppo di ogni persona e  della umanità intera” (n. 1); in forza di ciò, “la carità è la via maestra della dottrina sociale della Chiesa [...] perché dà vera sostanza alla relazione personale con Dio e con il prossimo ed è il principio sia delle micro-relazioni, rapporti amicali, familiari, di piccoli gruppi, sia delle macro-relazioni, rapporti sociali, economici, politici” (n. 2).
</p>
<p>
  Però, ammonisce Benedetto XVI, vi è “il rischio di fraintenderla, di estrometterla dal vissuto etico e di impedirne la corretta valorizzazione, [...] da qui il bisogno di coniugare la carità con la verità non solo nella direzione segnata da S. Paolo, della veritas in caritate (Ef 4,15), ma anche in quella inversa e complementare, della caritas in veritate, perché la verità va cercata, trovata ed espressa nell'economia della carità, mentre la carità a sua volta va compresa, avvalorata e praticata nella luce della verità” (n. 2).
</p>
<p>
  Segue da ciò che "lo sviluppo, il benessere sociale, una adeguata soluzione dei gravi problemi socio-economici che affliggono l'umanità, hanno bisogno di questa verità, [...] per evitare che l'agire sociale cada in balia di privati interessi e di logiche di potere, con effetti disgregatori sulla società, tanto più in una società in via di globalizzazione” (n. 5).
</p>
<p>
  Per il Papa, quindi, “<i>caritas in veritate</i> è il principio intorno a cui ruota la dottrina sociale ed esso prende forma in due criteri orientativi dell’azione morale: la giustizia ed il bene comune. [...] Difatti, la giustizia, per il fatto che è inseparabile dalla carità, è la prima via della carità ed esige sia il riconoscimento ed il rispetto dei legittimi diritti degli uomini, sia il superamento della giustizia stessa che completa nella logica del dono e del perdono” (n. 6); di contro “volere il bene comune e adoperarsi per esso è esigenza di giustizia e di carità, in quanto impegnarsi per esso è, da una parte prendersi cura e dall'altra avvalersi di quel complesso di istituzioni che strutturano giuridicamente, civilmente, politicamente e culturalmente il vivere sociale della <i>polis</i>, la città” (n.7).
</p>
<p>
  Ne segue che “ogni cristiano è chiamato a questa carità, nel modo della sua vocazione e secondo le sue possibilità, [...] perché quando la carità lo anima l'impegno per il bene comune ha una valenza superiore a quella dell'impegno secolare e politico” (n. 7). II Papa, di conseguenza, ribadisce che “la Chiesa non ha soluzioni tecniche da offrire e non pretende minimamente di intromettersi nella politica degli Stati, ha però la missione di verità da compiere, in ogni tempo ed evenienza, per una società a misura d’uomo, della sua dignità e della sua vocazione” (n. 9).
</p>
<p>
  <u>Il 1° capitolo</u> della Caritas in Veritate è dedicato al “Messaggio della Populorum progressio” di Paolo VI, della quale Benedetto XVI evidenzia due verità: “tutta la Chiesa, in tutto il suo essere ed il suo agire, quando annuncia, celebra e opera nella carità, è tesa a promuovere lo sviluppo integrale dell'uomo”; “l’autentico sviluppo dell’uomo riguarda unitariamente la totalità della persona in ogni sua dimensione” (n. 11). Segue da ciò che “senza Dio lo sviluppo o viene negato o viene affidato unicamente alle mani dell'uomo, che cade nella presunzione dell'auto-salvezza e finisce per promuovere uno sviluppo disumanizzato” (n. 11); invece, "lo sviluppo è vocazione, perché nasce da un appello trascendente ed è incapace di darsi da sé il proprio significato umano” (n.16).
</p>
<p>
  Esso, pertanto, è veramente integrale quando è “volto alla promozione integrale di ogni uomo e di tutto l'uomo”, per cui “ la fede cristiana si occupa dello sviluppo non contando su privilegi o su posizioni di potere, ma solo su Cristo” (n. 18). Il Papa conclude dicendo che “la società sempre più globalizzata ci rende vicini, ma non ci rende fratelli”, per cui bisogna “mobilitarsi per fare evolvere gli attuali processi economici e sociali verso esiti pienamente umani” (nn. 19-20).
</p>
<p>
  <u>Il 2° capitolo</u> dell'enciclica tratta dello “Sviluppo umano nel nostro tempo” ed il Papa nota che “l’esclusivo obiettivo del profitto, se mal prodotto e senza il bene come fine ultimo, rischia di distruggere ricchezza e creare povertà” (n. 21); in proposito enumera alcune distorsioni dello sviluppo: attività finanziarie speculative, flussi migratori spesso provocati e poi mal gestiti, sfruttamento sregolato delle risorse della terra.
</p>
<p>
  Dinanzi a tali problemi connessi tra loro, Benedetto XVI invoca “una nuova sintesi umanistica” per evitare che mentre “cresce la ricchezza mondiale in termini assoluti, aumentino le disparità e nascano nuove povertà” (n. 22). Oggi, poi, chiarisce il Papa, lo sviluppo è policentrico perché interessa anche la cultura (n. 26), la fame nel mondo (n. 27), il rispetto della vita (n. 28), il diritto alla libertà religiosa (n. 29), la necessità di far interagire i diversi livelli del sapere umano (n. 30); da qui la riflessione sul senso dell'economia e dei suoi fini, nonché una revisione profonda e lungimirante del modello di sviluppo, per correggere le disfunzioni e le distorsioni (cf. n. 32).
</p>
<p>
  <u>Nel 3° capitolo</u> l'enciclica tratta del rapporto tra “Fraternità, sviluppo economico e società civile” e sottolinea che “la <i>carità nella verità</i> pone l’uomo davanti alla stupefacente esperienza del dono”, da qui l'elogio “dell'esperienza del dono che spesso non viene riconosciuta a causa di una visione solo produttivistica e utilitaristica dell'esistenza”; lo sviluppo, invece, “se vuole essere autenticamente umano deve dare spazio al <i>principio di gratuità</i> come espressione di fraternità” (n. 34).
</p>
<p>
  Richiamando la Centesimus annus di Giovanni Paolo II, il Papa ripropone la necessità, nell'epoca della globalizzazione, di un sistema a tre soggetti: il mercato (nn. 35-37), lo Stato, la società civile (nn. 38-41).
</p>
<p>
  Egli afferma che “il <i>mercato</i> è l'istituzione economica che permette l’incontro tra le persone affinché soddisfino i loro bisogni e i loro desideri, per cui deve essere soggetto ai principi della cosiddetta <i>giustizia commutativa</i>, che regola appunto i rapporti del dare e del ricevere tra soggetti paritetitici, ma anche ai principi della <i>giustizia distributiva</i> e della <i>giustizia sociale</i>” (n. 35).
</p>
<p>
  Riguardo l'attività economica essa non può prescindere dalla gratuità, che dissemina e alimenta la solidarietà e la responsabilità per la giustizia ed il bene comune nei suoi vari soggetti e attori, per cui si tratta di una forma concreta e profonda di democrazia economica che considera la solidarietà un sentirsi tutti responsabili di tutti, e ciò, ovviamente, non consente che essa sia delegata solo allo Stato” (n. 38).
</p>
<p>
  Benedetto XVI conclude ribadendo che “la globalizzazione, non va intesa solo come un processo socio-economico, [...] perché essendo fenomeno multidimensionale e polivalente, esige di essere colta nella diversità e nell’unità di tutte le sue dimensioni, compresa quella teologica, perché consentirà di vivere ed orientare la globalizzazione dell'umanità in termini di relazionalità, di comunione e di condivisione” (n. 42).
</p>
<p>
  <u>Il 4° capitolo</u> si occupa dello “Sviluppo dei popoli, diritti e doveri, ambiente” e ribadisce che “i Governi e gli Organismi internazionali non possono dimenticare l'oggettività e l'indisponibilità dei diritti, perché quando ciò avviene, il vero sviluppo dei popoli è messo in pericolo” (n. 43); per il Papa il primo fra questi diritti riguarda “le problematiche connesse con la crescita demografica, aspetto molto importante del vero sviluppo perché concerne i valori irrinunciabili della vita e della famiglia” (n. 44).
</p>
<p>
  Egli nota che “considerare l'aumento della popolazione come causa prima del sottosviluppo è scorretto, anche dal punto di vista economico, [...] per cui ritiene doveroso che si presti maggiore attenzione ad una procreazione responsabile, che costituisce, tra l'altro, un fattivo contributo allo sviluppo umano integrale; [...] la Chiesa, che ha a cuore il vero sviluppo dell’uomo, raccomanda il pieno rispetto dei valori umani anche nell'esercizio della sessualità: non la si può ridurre a mero fatto edonistico e ludico, così come l’educazione sessuale non si può ridurre ad una istruzione tecnica, con l'unica preoccupazione di difendere gli interessati da eventuali contagi o dal rischio procreativo, perché ciò equivarrebbe ad impoverire e disattendere il significato profondo della sessualità, che deve invece essere riconosciuto ed assunto con responsabilità tanto dalla persona, quanto dalla comunità” (n. 44).
</p>
<p>
  <u>Nel 5° capitolo</u> la Caritas in Veritate tratta della “Collaborazione della famiglia umana” e mette in evidenza che “lo sviluppo dei popoli dipende soprattutto dal riconoscimento di essere una sola famiglia, che collabora in vera comunione ed è costituita da soggetti che non vivono semplicemente l’uno accanto all'altro”; sottolinea, altresì, che “la religione cristiana e le altre religioni possono dare il loro apporto allo sviluppo solo se Dio trova un posto anche nella sfera pubblica” (n. 56), infatti, “il dialogo fecondo tra fede e ragione non può che rendere più efficace l'opera della carità nel sociale e costituisce la cornice più appropriata per incentivare la collaborazione fraterna tra credenti e non credenti nella condivisa prospettiva di lavorare per la giustizia e la pace dell'umanità” (n. 57).
</p>
<p>
  Da qui la necessità di mantenere strettamente connessi tra loro il principio di sussidiarietà ed il principio di solidarietà (nn.58-61), ma anche di prestare attenzione al fenomeno delle migrazioni, della disoccupazione e della finanza (nn. 62-67).
</p>
<p>
  <u>Il 6° ed ultimo capitolo</u> è incentrato sul tema dello "Sviluppo dei popoli e la tecnica” ed il Papa mette in guardia dalla pretesa prometeica ed afferma che “lo sviluppo dei popoli degenera se l'umanità ritiene di potersi ricreare avvalendosi dei prodigi della tecnologia, parimenti lo sviluppo economico si rivela fittizio e dannoso se si affida ai prodigi della finanza per sostenere crescite innaturali e consumistiche” (n. 68).
</p>
<p>
  La conseguenza, rileva Benedetto XVI, è che se “la tecnica permette di dominare la materia, di ridurre i rischi, di risparmiare fatica, di migliorare le condizioni di vita, [...] essa non è mai solo tecnica, ma si inserisce nel mandato di <i>coltivare e custodire la terra</i> che Dio ha affidato all’uomo e va orientata a rafforzare quell’alleanza tra essere umano e ambiente che deve essere specchio dell'amore creatore di Dio’” (n. 69).
</p>
<p>
  Oggi, però, nota con preoccupazione il Papa, “campo primario e cruciale della lotta culturale tra l'assolutismo della tecnicità e la responsabilità morale dell'uomo è quello della bioetica, in cui si gioca radicalmente la possibilità stessa di uno sviluppo umano integrale; si tratta di un ambito delicatissimo e decisivo, in cui emerge con drammatica forza la questione fondamentale: se l'uomo si sia prodotto da se stesso o se egli dipenda da Dio. Le scoperte scientifiche in questo campo e le possibilità di intervento tecnico sembrano talmente avanzate da imporre la scelta tra due razionalità: quella della ragione aperta alla trascendenza o quella della ragione chiusa nell’immanenza” (n. 74).
</p>
<p>
  Necessario, allora, affermare, conclude il Papa, che “la questione sociale è diventata radicalmente questione antropologica, nel senso che essa implica il modo stesso non solo di concepire, ma anche di manipolare la vita, sempre più posta dalle biotecnologie nelle mani dell’uomo” (n. 75).
</p>
<p>
  <u>Nella conclusione</u> l'enciclica sottolinea che “lo sviluppo ha bisogno di cristiani con le braccia alzate verso Dio nel gesto della preghiera, cristiani mossi dalla consapevolezza che l’amore pieno di verità, caritas in veritate, da cui procede l'autentico sviluppo, non è da noi prodotto ma ci viene donato”; comprendere ciò permetterà di “trasformare i cuori di pietra in cuori di carne, così da rendere divina e perciò più degna dell’uomo la vita sulla terra” (n. 79).
</p>

<b>Enciclica Laudato sì di Papa Francesco (25.5.2015)</b>
<p>
  Il Papa sottolinea in questa enciclica che “la sfida urgente di proteggere la nostra casa comune comprende la preoccupazione di unire tutta la famiglia umana nella ricerca di uno sviluppo sostenibile ed integrale, [...] infatti l'umanità ha ancora la capacità di collaborare per costruire la nostra casa comune” (n. 13).
</p>
<p>
  In forza di ciò egli “rivolge un invito urgente a rinnovare il dialogo sul modo in cui si sta costruendo il futuro del pianeta” (n. 14) e si auspica che l'enciclica si aggiunga al Magistero sociale della Chiesa affinché aiuti a riconoscere la grandezza, l'urgenza e la bellezza della sfida che ci si presenta” (n. 15); da qui il suo desiderio per l'apertura ad un dialogo con tutti per cercare insieme un cammino di liberazione” (n. 64).
</p>
<p>
  L'enciclica è molto lunga e complessa e fa tesoro dei contributi “teorici” dei Pontefici precedenti (cf. nn. 3-4), nonché dei risvolti “pratici” delle Conferenze episcopali di tutto il mondo, in modo da legare le analisi sull'uso delle risorse alle conseguenze per gli “esclusi”, non dimenticando le sfide teologiche più problematiche in relazione al creato e al Creatore.
</p>
<p>
  Per ovvi motivi si farà una presentazione sintetica dei sei capitoli di cui si compone il documento in modo da offrire un quadro delle ampie tematiche che il Papa affronta e che egli si augura “non vengono mai chiuse o abbandonate, ma anzi costantemente riprese e arricchite in una nuova prospettiva” (n. 16).
</p>
<p>
  <u>Il 1° capitolo</u> fotografa la situazione ed elenca i vari aspetti dell'attuale crisi ecologica: l'inquinamento e i cambiamenti climatici (nn. 20-26); l'accesso all’acqua potabile per tutti (nn. 27-31); la biodiversità (nn. 32-42); il degrado ambientale e la qualità della vita (nn. 43-47); il degrado umano, sociale e politico (nn. 48-61).
</p>
<p>
  <u>Il 2° capitolo</u> esplicita il Vangelo della creazione e chiarisce che, se si vuole costruire una ecologia che permetta di riparare tutto ciò che è stato distrutto, occorre una interazione tra le scienze, senza trascurare l'apporto ed il contributto della religione. Di conseguenza vengono spiegati i racconti della creazione (nn. 65-75); si parla del mistero dell'universo e della sua armonia (nn. 76-92); della destinazione universale dei beni (nn. 93-95).
</p>
<p>
  <u>Il 3° capitolo</u> analizza le cause della crisi ecologica ed auspica nuove impostazioni a salvaguardia del “valore del lavoro”, non solo manuale, ma inteso come “qualsiasi attività che implichi qualche trasformazione dell'esistenza” (n. 125); si fa riferimento, pertanto, alla potenza della tecnologia (nn. 102-105), alla globalizzazione (nn. 106114), alle conseguenze dell'antropocentrismo moderno (nn. 115-136).
</p>
<p>
  <u>Il 4° capitolo</u> riflette sui diversi elementi di una “ecologia integrale” considerato che oggi “l’analisi dei problemi ambientali è inseparabile dall'analisi dei contesti umani, familiari, lavorativi, urbani, e dalla relazione di ciascuna persona con sé stessa, che genera un determinato modo di relazionarsi con gli altri e con l'ambiente” (n. 141). Infatti, precisa il Papa, “non ci sono due crisi separate, una ambientale e un'altra sociale, bensì una sola e complessa crisi socio-ambientale”(n. 139). Da qui la necessità di non ignorare le conseguenze e di proporre una possibile teologia dell'ambiente (nn. 138-142), della cultura (nn. 143-146), della vita quotidiana (nn. 147-155); tutto ciò avendo come obiettivo il bene comune (nn. 156-158) e la giustizia (nn. 159-162).
</p>
<p>
  <u>Il 5° capitolo</u> traccia alcune linee di orientamento e azione che “permettano di uscire dalla spirale di autodistruzione in cui stiamo affondando” (n. 163): il dialogo sull'ambiente nella politica internazionale (nn. 164-175); il dialogo verso nuove politiche nazionali e locali (nn. 176-181); dialogo e trasparenza nei processi decisionali (nn. 182-199); dialogo delle religioni con le scienze (nn. 199-201).
</p>
<p>
  <u>Il 6° capitolo</u>, considerato il ruolo delle religioni in dialogo con il pensiero filosofico contemporaneo e con le scienze, fa appello alla necessità di nuovi stili di vita lontani dall’ossessione dei consumi (203-208), al bisogno di una educazione capace di promuovere alleanze tra l'umanità e l'ambiente (nn. 209-215). Ciò presuppone, chiarisce il Papa, “una conversione ecologica che comporta il lasciar emergere tutte le conseguenze dell'incontro con Gesù nelle relazioni con il mondo che li circonda, difatti, vivere la vocazione di essere custodi dell'opera di Dio è parte essenziale di una esistenza virtuosa, non costituisce qualcosa di opzionale e nemmeno un aspetto secondario della esperienza cristiana” (n. 217).
</p>
<p>
  Il Papa propone, quindi, il modello di san Francesco, esempio di “sana relazione con il creato come una dimensione della conversione integrale della persona” (n. 218), invita ad una fraternità universale (nn. 228-232), fa un richiamo ai sacramenti definiti “un modo privilegiato in cui la natura viene assunto da Dio e trasformata in mediazione della vita soprannaturale” (n. 235).
</p>
<p>
  Gli ultimi riferimenti il Papa li fa alla Trinità in quanto, "quando contempliamo con ammirazione l’universo nella sua grandezza e bellezza, dobbiamo lodare tutta la Trinità” (n. 238), e a Maria che “si prende cura con affetto e dolore materno di questo mondo ferito’” (n. 241).
</p>

  <p>
  PER L’APPROFONDIMENTO<br/>
  Pontificio Consiglio della Giustizia e della Pace, <i>Compendio della Dottrina sociale della Chiesa</i>, Città del Vaticano<br/>R. SPIAZZI (a cura di), <i>Le grandi encicliche sociali</i>, Milano<br/>H. CARRIER, <i>Dottrina sociale</i>, San Paolo<br/>BENEDETTO XVI, <i>Caritas in veritate</i><br/>FRANCESCO, Laudato si
  </p>
</section>
<section>
  <aside id="c15_n194" epub:type="footnote">
    <p>
      194 <b>In grassetto</b> i contenuti-traccia del trattato con il riferimento al paragrafo corrispondente.
    </p>
  </aside>

  <aside id="c15_n195" epub:type="footnote">
    <p>
       195 Lettera apostolica di Paolo VI (15.5.1971)
    </p>
  </aside>

  <aside id="c15_n196" epub:type="footnote">
    <p>
     196 Costituzione pastorale del COncilio Vaticano II (7.12.1965)
    </p>
  </aside>

  <aside id="c15_n197" epub:type="footnote">
    <p>
       197 J.B. METZ, Sulla teologia del mondo, Brescia 1972, 55.
    </p>
  </aside>

  <aside id="c15_n198" epub:type="footnote">
    <p>
      198 Lettera enciclica di Giovanni Paolo II (1.5.1991)
    </p>
  </aside>

  <aside id="c15_n199" epub:type="footnote">
    <p>
      199 Documento del Pontificio Consiglio della Giustizia e della Pace (2.4.2004)
    </p>
  </aside>

  <aside id="c15_n200" epub:type="footnote">
    <p>
      200 Lettera apostolica di Giovanni Paolo II (6.1.2001)
    </p>
  </aside>

  <aside id="c15_n201" epub:type="footnote">
    <p>
       201 Radiomessaggio del 1.6.1941, n.8.
    </p>
  </aside>

  <aside id="c15_n202" epub:type="footnote">
    <p>
      202 Lettera enciclica di Giovanni Paolo II (30.12.1987)
    </p>
  </aside>

  <aside id="c15_n203" epub:type="footnote">
    <p>
      203 Congregazione per la Dottrina della Fede, <i>Nota dottrinale circa alcune questioni riguardanti l'impegno e il comportamento dei cattolici nella vita politica</i> (24.11.2002)
    </p>
  </aside>

  <aside id="c15_n204" epub:type="footnote">
    <p>
       204 Radiomessaggio di Pio XII del 1.6.1941, nn.4,5.
    </p>
  </aside>

  <aside id="c15_n205" epub:type="footnote">
    <p>
       205 Congregazione per l'Educazione Cattolica, Orientamenti per lo studio e l'insegnamento della dottrina sociale della Chiesa nella formazione sacerdotale (30.12.1988)
    </p>
  </aside>

  <aside id="c15_n206" epub:type="footnote">
    <p>
      206 Lettera enciclica di Giovanni Paolo II (4.3.199)
    </p>
  </aside>

  <aside id="c15_n207" epub:type="footnote">
    <p>
      207 <u>Liberismo o liberalismo</u>: dottrina di politica economica che propugna la libertà nei rapporti economici fra i soggetti; condanna ogni interferenza statale e ammette l'intervento dello Stato solo a tutela della libertà personale. In sintesi, si fonda sulla convinzione che l'interesse generale
    </p>
  </aside>

  <aside id="c15_n208" epub:type="footnote">
    <p>
    208 <u>Socialismo</u>: insieme di teorie economiche, sociali e politiche che in vario modo e con vari metodi aspirano alla attuazione del principio dell'uguaglianza e della giustizia sociale, principalmente mediante l'abolizione della proprietà privata, dei mezzi di produzione e attraverso la distribuzione dei beni economici in funzione delle esigenze della collettività.
      </p>
    <p>
    <u>Socialismo-marxista</u>: dottrina economica e politica propugnata da Karl Marx, presentata ne "Il Capitale" (1876), che ha alla base il materialismo storico, cioè la ricerca dei modi con cui gli uomini rendono produttiva la loro vita materiale, quali la lotta di classe, l'opposizione al capitalismo, il plus-valore, etc.
    </p>
  </aside>

  <aside id="c15_n209" epub:type="footnote">
    <p>
      209 Lettera enciclica di Giovanni XXIII (11.4.1963)
    </p>
  </aside>

  <aside id="c15_n210" epub:type="footnote">
    <p>
      210 Lettera enciclica di Paolo VI (26.3.1967)
    </p>
  </aside>

  <aside id="c15_n211" epub:type="footnote">
    <p>
      211 Esortazione apostolica di Paolo VI (8.12.1975)
    </p>
  </aside>

  <aside id="c15_n212" epub:type="footnote">
    <p>
      212 Enciclica di Giovanni Paolo II (1.5.1991)
    </p>
  </aside>

  <aside id="c15_n213" epub:type="footnote">
    <p>
      213 Cf. L. NEGRI, <i>Per un umanesimo del terzo millennio</i>, Milano 2007, pag. 217.
    </p>
  </aside>

  <aside id="c15_n214" epub:type="footnote">
    <p>
      214 Cf. <i>op. cit.</i>, pag. 219.
    </p>
  </aside>

  <aside id="c15_n215" epub:type="footnote">
    <p>
      215 Discorso tenuto durante la sua visita in Brasile nel luglio 1980.
    </p>
  </aside>

  <aside id="c15_n216" epub:type="footnote">
    <p>
      216 Enciclica di Giovanni Paolo II (4.3.1979)
    </p>
  </aside>
  <aside id="c15_n217" epub:type="footnote">
    <p>
      217 Congregazione per la Dottrina della Fede, Istruzione su alcuni aspetti della "Teologia della liberazione" (6.8.1984)
    </p>
  </aside>
</section>
</body>
</html>
